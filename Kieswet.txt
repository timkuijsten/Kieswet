   (Tekst geldend op: 10-10-2014)

   --------------------------------------------------------------------------

   Wet van 28 september 1989, houdende nieuwe bepalingen inzake het kiesrecht
   en de verkiezingen

   Wij Beatrix, bij de gratie Gods, Koningin der Nederlanden, Prinses van
   Oranje-Nassau, enz. enz. enz.

   Allen, die deze zullen zien of horen lezen, saluut! doen te weten:

   Alzo Wij in overweging genomen hebben, dat het wenselijk is nieuwe
   bepalingen inzake het kiesrecht en de verkiezingen van de leden van de
   Tweede Kamer en de Eerste Kamer der Staten-Generaal, alsmede van de leden
   van provinciale staten en de gemeenteraden, vast te stellen;

   Zo is het, dat Wij, de Raad van State gehoord, en met gemeen overleg der
   Staten-Generaal, hebben goedgevonden en verstaan, gelijk Wij goedvinden en
   verstaan bij deze:

  Afdeling I. Algemene bepalingen

  Hoofdstuk A. Inleidende bepalingen

  § 1. Begripsbepalingen

  Artikel A 1

   In deze wet en de daarop berustende bepalingen wordt verstaan onder:

     algemeen bestuur: vertegenwoordigend orgaan van een waterschap voor
       zover het leden betreft van de categorie, bedoeld in artikel 12,
       tweede lid, onderdeel a, van de Waterschapswet;

     * dagelijks bestuur: dagelijks bestuur van een waterschap.

  § 2. De Kiesraad

  Artikel A 2

   Er is een Kiesraad, gevestigd te 's-Gravenhage.

  Artikel A 3

     * 1. De Kiesraad treedt op als centraal stembureau in de gevallen waarin
       de wet dat voorschrijft.

     2. De Kiesraad heeft voorts tot taak de regering en de beide kamers
       der Staten-Generaal van advies te dienen in uitvoeringstechnische
       aangelegenheden die het kiesrecht of de verkiezingen betreffen.

  Artikel A 4

   De Kaderwet zelfstandige bestuursorganen is van toepassing op de Kiesraad,
   met uitzondering van de artikelen 12, 21 en 22.

  Artikel A 5

     1. De Kiesraad bestaat uit een voorzitter en zes andere leden. De
       Kiesraad kan uit de leden ondervoorzitters aanwijzen.

     2. Artikel 11 van de Kaderwet adviescolleges is van toepassing op de
       Kiesraad.

     3. De leden van de Kiesraad worden benoemd op grond van hun
       deskundigheid op het gebied van het kiesrecht en de verkiezingen.
       Artikel 12, derde lid, van de Kaderwet adviescolleges is van
       toepassing.

     4. De leden van de Kiesraad worden op eigen aanvraag door Onze
       Minister van Binnenlandse Zaken en Koninkrijksrelaties ontslagen. Zij
       kunnen voorts bij koninklijk besluit worden geschorst en ontslagen
       wegens ongeschiktheid, onbekwaamheid dan wel wegens andere
       zwaarwegende in de persoon van de betrokkene gelegen redenen. De
       voordracht voor schorsing of ontslag wordt niet gedaan dan nadat de
       Kiesraad daarover is gehoord.

  Artikel A 6

     1. De artikelen 15, eerste, derde, vierde en vijfde lid, en 16 van de
       Kaderwet adviescolleges zijn van toepassing op de Kiesraad.

     2. De artikelen 21 en 29 van de Kaderwet adviescolleges zijn niet van
       toepassing op de Kiesraad.

  Afdeling II. De verkiezing van de leden van de Tweede Kamer der
  Staten-Generaal, van provinciale staten, van de algemene besturen en van de
  gemeenteraden

  Hoofdstuk B. Het kiesrecht

  Artikel B 1

     1. De leden van de Tweede Kamer der Staten-Generaal worden gekozen
       door degenen die op de dag van de kandidaatstelling Nederlander zijn
       en op de dag van de stemming de leeftijd van achttien jaar hebben
       bereikt, met uitzondering van degenen die op de dag van de
       kandidaatstelling hun werkelijke woonplaats hebben in Aruba, Curaçao
       of Sint Maarten.

     2. Deze uitzondering geldt niet voor:

               a. de Nederlander die gedurende ten minste tien jaren ingezetene
            van Nederland is geweest;

               b. de Nederlander die in Nederlandse openbare dienst in Aruba,
            Curaçao of Sint Maarten werkzaam is, alsmede zijn Nederlandse
            echtgenoot, geregistreerde partner of levensgezel en kinderen,
            voor zover dezen met hem een gemeenschappelijke huishouding
            voeren.

  Artikel B 2

   De leden van provinciale staten worden gekozen door degenen die op de dag
   van de kandidaatstelling ingezetenen zijn van de provincie, mits zij
   Nederlander zijn en op de dag van de stemming de leeftijd van achttien
   jaar hebben bereikt.

  Artikel B 2a

     1. De leden van het algemeen bestuur worden gekozen door degenen die
       op de dag van de kandidaatstelling ingezetenen zijn van het waterschap
       en op de dag van de stemming de leeftijd van achttien jaar hebben
       bereikt.

     2. Artikel B 3, tweede lid, aanhef en onderdeel a, en derde lid, is
       van toepassing.

  Artikel B 3

     1. De leden van de gemeenteraden worden gekozen door degenen die op de
       dag van de kandidaatstelling ingezetenen zijn van de gemeente en op de
       dag van de stemming de leeftijd van achttien jaar hebben bereikt.

     2. Zij die geen onderdaan van een lidstaat van de Europese Unie zijn,
       dienen om kiesgerechtigd te zijn op de dag van de kandidaatstelling
       tevens te voldoen aan de vereisten dat:

               a. zij rechtmatig in Nederland verblijven op grond van artikel 8,
            onder a, b, c, d, e of l, van de Vreemdelingenwet 2000 of op
            grond van een verdrag tussen een internationale organisatie en de
            Staat der Nederlanden inzake de zetel van deze organisatie in
            Nederland, en

               b. zij onmiddellijk voorafgaand aan de dag van de
            kandidaatstelling gedurende een onafgebroken periode van ten
            minste vijf jaren ingezetene van Nederland waren en beschikten
            over een verblijfsrecht als bedoeld onder a, dan wel op grond van
            artikel 3 of artikel 6 van de Wet toelating en uitzetting BES.

     3. Niet kiesgerechtigd zijn zij die geen Nederlander zijn en, als door
       andere staten uitgezonden leden van diplomatieke of consulaire
       vertegenwoordigingen, in Nederland werkzaam zijn, alsmede hun
       niet-Nederlandse echtgenoten, geregistreerde partners of
       levensgezellen en kinderen, voor zover dezen met hen een
       gemeenschappelijke huishouding voeren.

  Artikel B 4

     1. Onder ingezetenen van Nederland, van de provincie, van het
       waterschap en van de gemeente verstaat deze wet hen die
       onderscheidenlijk in Nederland, in de provincie, in het waterschap en
       in de gemeente werkelijke woonplaats hebben.

     2. Zij die als ingezetene met een adres in een gemeente zijn
       ingeschreven in de basisregistratie personen, worden voor de
       toepassing van deze wet, behoudens bewijs van het tegendeel, geacht
       werkelijke woonplaats te hebben in die gemeente.

     3. Zij die als ingezetene met een adres zijn ingeschreven in de
       basisregistratie personen, worden voor de toepassing van deze wet,
       behoudens bewijs van het tegendeel, geacht werkelijke woonplaats te
       hebben in het waterschap waaronder dat adres valt.

  Artikel B 5

     1. Van het kiesrecht zijn uitgesloten zij die bij onherroepelijke
       rechterlijke uitspraak van het kiesrecht zijn ontzet. De uitsluiting
       wordt beoordeeld naar de toestand op de dag van de kandidaatstelling.

     2. Onze Minister van Justitie draagt zorg, dat van elke
       onherroepelijke rechterlijke uitspraak als bedoeld in het eerste lid
       zo spoedig mogelijk mededeling wordt gedaan. Indien de betrokkene als
       ingezetene is ingeschreven in de basisregistratie personen wordt
       mededeling gedaan aan de burgemeester van de gemeente waar betrokkene
       volgens de basisregistratie zijn adres heeft. In andere gevallen wordt
       mededeling gedaan aan de burgemeester van de gemeente 's-Gravenhage en
       aan Onze Minister van Binnenlandse Zaken en Koninkrijksrelaties. In de
       mededeling worden naam, voorletters of voornamen, adres en
       geboortedatum van de betrokkene alsmede de duur van de uitsluiting
       vermeld.

     3. De burgemeester stelt na ontvangst van de in het tweede lid
       bedoelde mededeling betrokkene in kennis van zijn uitsluiting en de
       duur daarvan.

  Artikel B 6

     1. Kiesgerechtigde personen aan wie op de dag van de stemming
       rechtmatig hun vrijheid is ontnomen, oefenen hun kiesrecht uit door
       bij volmacht te stemmen.

     2. Deze beperking geldt niet:

               a. voor hen die op de dag van de stemming een zodanige feitelijke
            bewegingsvrijheid genieten dat zij in persoon aan de stemming
            kunnen deelnemen;

               b. voor hen die op grond van het regime van de inrichting waarin
            zij verblijven aanspraak hebben op periodiek verlof.

     3. Bij algemene maatregel van bestuur kunnen nadere regels worden
       gesteld betreffende het stemmen bij volmacht door de in het eerste lid
       bedoelde personen.

  Hoofdstuk C. De zittingsduur van de leden van de Tweede Kamer der
  Staten-Generaal, van provinciale staten, van de algemene besturen en van de
  gemeenteraden

  Artikel C 1

     1. De leden van de Tweede Kamer worden gekozen voor vier jaren.

     2. Zij treden tegelijk af op de donderdag op een door de Voorzitter
       van de Tweede Kamer te bepalen tijdstip in de periode van 23 tot en
       met 29 maart.

  Artikel C 2

     1. De leden van de Tweede Kamer, gekozen na ontbinding van de kamer,
       treden tegelijk af op een door de Voorzitter van de Tweede Kamer te
       bepalen tijdstip op de eerstvolgende donderdag in de in artikel C 1,
       tweede lid, bedoelde periode nadat vier jaren zijn verstreken sedert
       de zitting van het centraal stembureau waarin de uitslag van de
       verkiezing is bekendgemaakt.

     2. Indien deze vier jaren eindigen in een periode, aanvangend met het
       in artikel C 1, tweede lid, bedoelde tijdstip en op een door de
       Voorzitter van de Tweede Kamer te bepalen tijdstip eindigend op de
       donderdag in de periode van 19 tot en met 25 mei, treden zij af met
       ingang van de eerstvolgende donderdag in de in dat lid bedoelde
       periode nadat drie jaren zijn verstreken sedert de zitting van het
       centraal stembureau.

  Artikel C 3

     1. Indien het in artikel C 1, tweede lid, of in artikel C 2 bepaalde
       tijdstip valt in een jaar waarin de verkiezingen van de leden van
       provinciale staten onderscheidenlijk de gemeenteraad worden gehouden,
       treden de leden van de Tweede Kamer tegelijk af op een door de
       Voorzitter van de Tweede Kamer te bepalen tijdstip op de donderdag in
       de periode van 19 tot en met 25 mei.

     2. De leden van de Tweede Kamer die zijn gekozen ter vervulling van de
       plaatsen van leden die op het in het eerste lid genoemde tijdstip zijn
       afgetreden, treden, tenzij zich opnieuw het geval als bedoeld in het
       eerste lid voordoet, tegelijk af op een door de Voorzitter van de
       Tweede Kamer te bepalen tijdstip op de eerstvolgende donderdag in de
       in artikel C 1, tweede lid, bedoelde periode nadat drie jaren zijn
       verstreken sedert de zitting van het centraal stembureau waarin de
       uitslag van de verkiezing is bekendgemaakt.

  Artikel C 4

     1. De leden van provinciale staten, de algemene besturen,
       onderscheidenlijk gemeenteraden worden gekozen voor vier jaren.

     2. Zij treden tegelijk af met ingang van de donderdag in de periode
       van 23 tot en met 29 maart.

  Artikel C 5

   Degene die ter vervulling van een opengevallen plaats tot lid is benoemd,
   treedt af op het tijdstip waarop degene in wiens plaats hij is benoemd,
   zou hebben moeten aftreden.

  Hoofdstuk D. De registratie van de kiesgerechtigdheid

  Artikel D 1

   Burgemeester en wethouders registreren de kiesgerechtigdheid van de
   ingezetenen van de gemeente.

  Artikel D 2 [Vervallen per 01-01-1998]

  Artikel D 3

     1. Burgemeester en wethouders van 's-Gravenhage registreren voor elke
       verkiezing van de Tweede Kamer de kiesgerechtigdheid van personen,
       bedoeld in artikel B 1, eerste lid, die op de dag van
       kandidaatstelling hun werkelijke woonplaats buiten Nederland hebben,
       indien dezen daartoe een schriftelijk verzoek hebben ingediend.

     2. Het verzoek wordt ingediend bij burgemeester en wethouders van
       's-Gravenhage of bij het hoofd van de consulaire post waaronder de
       woonplaats van verzoeker ressorteert. Het hoofd van de consulaire post
       zendt het verzoekschrift zo spoedig mogelijk door naar burgemeester en
       wethouders van 's-Gravenhage.

  Artikel D 3a

     1. Onze Minister van Binnenlandse Zaken en Koninkrijksrelaties
       registreert voor elke verkiezing van de Tweede Kamer de
       kiesgerechtigdheid van personen, bedoeld in artikel B 1, tweede lid,
       indien zij daartoe een schriftelijk verzoek hebben ingediend.

     2. De persoon, bedoeld in artikel B 1, tweede lid, onder a, dient het
       verzoekschrift in bij de vertegenwoordiger van Nederland in het land
       waar hij op de dag van kandidaatstelling zijn werkelijke woonplaats
       heeft.

     3. De persoon, bedoeld in artikel B 1, tweede lid, onder b, die niet
       gedurende ten minste tien jaren zijn werkelijke woonplaats in
       Nederland heeft gehad, dient het verzoek in bij Onze Minister onder
       wiens ministerie de werkzaamheden van de betrokken functionaris
       ressorteren. Deze zendt het verzoekschrift zo spoedig mogelijk door
       naar de vertegenwoordiger van Nederland in het land waar de
       functionaris op de dag van kandidaatstelling zijn werkelijke
       woonplaats heeft.

  Artikel D 3b

     1. Het verzoek, bedoeld in de artikelen D 3 en D 3a, wordt niet eerder
       ingediend dan zes maanden voor de dag van stemming.

     2. Het verzoek dient uiterlijk zes weken voor de dag van stemming te
       zijn ontvangen door het orgaan waarbij het moet worden ingediend.

     3. Het verzoek wordt beoordeeld naar de vermoedelijke toestand op de
       dag van de kandidaatstelling.

     4. Op het verzoek wordt uiterlijk op de zevende dag na ontvangst
       beslist.

     5. Uitsluitend bij burgemeester en wethouders van 's Gravenhage of bij
       de vertegenwoordiger van Nederland in Aruba, Curaçao of Sint Maarten
       kan het verzoek elektronisch worden ingediend.

     6. Bij algemene maatregel van bestuur wordt geregeld waar en wanneer
       de formulieren voor de verzoeken, kosteloos, voor de kiezers
       verkrijgbaar zijn. Bij ministeriële regeling wordt voor de formulieren
       een model vastgesteld.

  Artikel D 3c

     1. Burgemeester en wethouders van 's-Gravenhage houden een bestand bij
       van personen aan wie voor elke verkiezing van de leden van de Tweede
       Kamer zonder een afzonderlijk daartoe strekkend verzoek een formulier
       tot registratie van de kiesgerechtigdheid wordt toegezonden.
       Ingezetenen van Aruba, Curaçao en Sint Maarten worden niet in het
       bestand opgenomen.

     2. Onze Minister van Binnenlandse en Koninkrijksrelaties houdt een
       bestand bij van ingezetenen van Aruba, Curaçao en Sint Maarten aan wie
       voor elke verkiezing van de leden van de Tweede Kamer zonder een
       afzonderlijk daartoe strekkend verzoek een formulier tot registratie
       van kiesgerechtigdheid wordt toegezonden.

     3. Opname in het bestand geschiedt op verzoek van de desbetreffende
       persoon of na een verzoek tot registratie van de kiesgerechtigdheid
       voor de verkiezing van de leden van de Tweede Kamer, ongeacht of dat
       verzoek is ingewilligd.

     4. De geregistreerde gegevens worden uit het bestand verwijderd,
       wanneer:

               a. de geregistreerde daarom verzoekt;

               b. er geen verzoek tot registratie is ingediend voor de
            laatstgehouden verkiezing van de leden van de Tweede Kamer.

     5. Bij algemene maatregel van bestuur wordt vastgesteld welke gegevens
       in het bestand geregistreerd worden.

  Artikel D 4

   Burgemeester en wethouders delen aan een ieder op zijn verzoek onverwijld
   mede of hij als kiezer is geregistreerd. Indien de verzoeker niet als
   kiezer is geregistreerd, worden hem uiterlijk op de zevende dag na de
   ontvangst van het verzoek de redenen daarvan meegedeeld.

  Artikel D 5

   Een ieder kan schriftelijk om herziening van de registratie verzoeken op
   de grond dat hij niet of niet op de juiste wijze als kiezer is
   geregistreerd.

  Artikel D 6

   Op het verzoek om herziening wordt uiterlijk de zevende dag na ontvangst
   beslist. Zo nodig worden de registers bedoeld in de artikelen D 3, eerste
   lid, en D 3a, hiermee in overeenstemming gebracht.

  Artikel D 7

   De beslissing wordt onverwijld aan de verzoeker bekendgemaakt.

  Artikel D 8

   Burgemeester en wethouders van 's-Gravenhage, dan wel Onze Minister van
   Binnenlandse Zaken en Koninkrijksrelaties, verwijderen een persoon uit het
   register, bedoeld in artikel D 3, eerste lid, respectievelijk artikel D
   3a, indien aan hen omstandigheden bekend worden op grond waarvan de
   desbetreffende persoon niet als kiezer behoort te zijn geregistreerd. De
   verwijdering wordt onverwijld aan deze persoon bekend gemaakt.

  Artikel D 9

     1. Titel 8.3 van de Algemene wet bestuursrecht is niet van toepassing
       op beschikkingen als bedoeld in de artikelen D 3b, vierde lid, D 6 en
       D 8.

     2. In afwijking van artikel 8:41, vijfde lid, van de Algemene wet
       bestuursrecht bedraagt de termijn binnen welke de bijschrijving of
       storting van het verschuldigde bedrag dient plaats te vinden, twee
       weken. De voorzitter van de Afdeling bestuursrechtspraak van de Raad
       van State kan een kortere termijn stellen.

     3. De Afdeling bestuursrechtspraak van de Raad van State behandelt de
       zaak met toepassing van afdeling 8.2.3 van de Algemene wet
       bestuursrecht. Afdeling 8.2.4 blijft buiten toepassing. Aan
       burgemeester en wethouders wordt terstond een afschrift van het
       beroepschrift gezonden.

  Artikel D 10

   Bij algemene maatregel van bestuur kunnen nadere regels worden gesteld
   betreffende de registratie van de kiesgerechtigdheid.

  Hoofdstuk E. Kieskringen en stembureaus

  § 1. De kieskringen

  Artikel E 1

     1. Voor de verkiezing van de leden van de Tweede Kamer wordt Nederland
       verdeeld in kieskringen, overeenkomstig de bij deze wet gevoegde
       tabel.

     2. De kieskringen voor de verkiezing van de leden van de Tweede Kamer,
       voor zover gelegen in het Europese deel van Nederland, vormen tevens
       de kieskringen voor de verkiezing van de leden van provinciale staten.
       Provinciale staten kunnen voor de verkiezing van de leden van
       provinciale staten deze kieskringen in meer kieskringen verdelen.

     3. Voor de verkiezing van de leden van het algemeen bestuur vormt elk
       waterschap één kieskring.

     4. Voor de verkiezing van de leden van de gemeenteraad vormt elke
       gemeente één kieskring.

  Artikel E 2 [Vervallen per 01-01-2010]

  § 2. De stembureaus

  Artikel E 3

     1. Burgemeester en wethouders stellen één of meer stembureaus in de
       gemeente in.

     2. De stembureaus voor de verkiezing van de leden van provinciale
       staten zijn tevens de stembureaus voor de verkiezing van de leden van
       het algemeen bestuur.

     3. Een stembureau bestaat uit een bij algemene maatregel van bestuur
       vast te stellen aantal leden, van wie er één voorzitter is.

  Artikel E 4

     1. Burgemeester en wethouders benoemen tijdig voor elke verkiezing de
       leden van elk stembureau en een voldoend aantal plaatsvervangende
       leden.

     2. Als lid en plaatsvervangend lid van het stembureau kunnen worden
       benoemd degenen die op de dag van de stemming de leeftijd van achttien
       jaar hebben bereikt en na het volgen van een training naar het oordeel
       van burgemeester en wethouders over voldoende kennis en vaardigheden
       beschikken op het terrein van het verkiezingsproces, met uitzondering
       van degenen:

               a. die op de dag van de kandidaatstelling bij onherroepelijke
            rechterlijke uitspraak van het kiesrecht zijn ontzet;

               b. die als lid van het hoofdstembureau dan wel het centraal
            stembureau voor de desbetreffende verkiezing zijn benoemd;

               c. die als stembureaulid bij een vorige verkiezing hebben
            gehandeld of een handeling hebben nagelaten in strijd met het bij
            of krachtens deze wet bepaalde.

     3. Het lidmaatschap van het stembureau eindigt van rechtswege nadat
       over de toelating van de gekozenen is beslist.

     4. Bij algemene maatregel van bestuur kunnen nadere regels worden
       gesteld over de training, waaronder regels over een toets. Hierbij kan
       worden bepaald dat uitsluitend degenen die de toets met goed gevolg
       hebben afgelegd als lid of plaatsvervangend lid van het stembureau
       kunnen worden benoemd.

  § 3. De hoofdstembureaus

  Artikel E 5

     1. Voor de verkiezing van de leden van de Tweede Kamer wordt voor elke
       kieskring een hoofdstembureau ingesteld. Het is gevestigd in de
       gemeente, daartoe aangewezen in de tabel, genoemd in artikel E 1,
       eerste lid.

     2. Het hoofdstembureau bestaat uit vijf leden, van wie er één
       voorzitter en één plaatsvervangend voorzitter is.

     3. Voorzitter is de burgemeester van de gemeente waar het
       hoofdstembureau is gevestigd. De plaatsvervangend voorzitter en de
       andere leden, alsmede drie plaatsvervangende leden, worden benoemd en
       ontslagen door Onze Minister van Binnenlandse Zaken en
       Koninkrijksrelaties.

  Artikel E 6

     1. Voor de verkiezing van de leden van provinciale staten wordt voor
       elke kieskring een hoofdstembureau ingesteld. Het is gevestigd in de
       gemeente, daartoe aangewezen door provinciale staten.

     2. Het hoofdstembureau bestaat uit vijf leden, van wie er één
       voorzitter en één plaatsvervangend voorzitter is.

     3. Voorzitter is de burgemeester van de gemeente waar het
       hoofdstembureau is gevestigd. De plaatsvervangend voorzitter en de
       andere leden, alsmede drie plaatsvervangende leden, worden benoemd en
       ontslagen door gedeputeerde staten.

  Artikel E 6a

     1. Voor de verkiezing van de leden van het algemeen bestuur wordt een
       hoofdstembureau ingesteld. Het is gevestigd in de gemeente, daartoe
       aangewezen door het vertegenwoordigend orgaan van het waterschap.

     2. Het hoofdstembureau bestaat uit vijf leden, van wie er één
       voorzitter en één plaatsvervangend voorzitter is.

     3. Voorzitter is de voorzitter van het waterschap. De plaatsvervangend
       voorzitter en de andere leden, alsmede drie plaatsvervangende leden,
       worden benoemd en ontslagen door het dagelijks bestuur.

  Artikel E 7

     1. Voor de verkiezing van de leden van de gemeenteraad wordt een
       hoofdstembureau ingesteld, bestaande uit vijf leden, van wie er één
       voorzitter en één plaatsvervangend voorzitter is.

     2. De burgemeester is voorzitter van het hoofdstembureau. De
       plaatsvervangend voorzitter en de andere leden, alsmede drie
       plaatsvervangende leden, worden door burgemeester en wethouders
       benoemd en ontslagen.

  Artikel E 8

   De in de artikelen E 5, E 6, E 6a en E 7 bedoelde benoemingen geschieden
   voor vier kalenderjaren. Degene die ter vervulling van een opengevallen
   plaats is benoemd, treedt af op het tijdstip waarop degene in wiens plaats
   hij is benoemd, zou hebben moeten aftreden.

  Artikel E 9

     1. Voor het houden van de zittingen van het hoofdstembureau wijzen
       burgemeester en wethouders een geschikte ruimte aan.

     2. In afwijking van het eerste lid wijst het dagelijks bestuur een
       geschikte ruimte aan voor het houden van de zittingen van het
       hoofdstembureau voor de verkiezing van de leden van het algemeen
       bestuur.

  Artikel E 10

   Bij algemene maatregel van bestuur kunnen nadere regels gesteld worden
   omtrent inrichting, samenstelling en werkwijze van het hoofdstembureau.

  § 4. De centrale stembureaus

  Artikel E 11

     1. Er is voor de verkiezing van elk vertegenwoordigend orgaan een
       centraal stembureau.

     2. Voor de verkiezing van de leden van de Tweede Kamer treedt de
       Kiesraad als centraal stembureau op.

     3. Voor de verkiezing van de leden van provinciale staten treedt het
       hoofdstembureau van de kieskring waarin de gemeente is gelegen waar de
       vergadering van de staten wordt gehouden, tevens als centraal
       stembureau op.

     4. Voor de verkiezing van de leden van het algemeen bestuur treedt het
       hoofdstembureau tevens als centraal stembureau op.

     5. Voor de verkiezing van de leden van de gemeenteraad treedt het
       hoofdstembureau tevens als centraal stembureau op.

  Hoofdstuk F. Het tijdstip van de kandidaatstelling

  Artikel F 1

     1. De kandidaatstelling voor de verkiezing van de leden van de Tweede
       Kamer, provinciale staten, het algemeen bestuur en de gemeenteraad
       vindt plaats op de maandag in de periode van 30 januari tot en met
       5 februari of, in een schrikkeljaar, op de maandag in de periode van
       31 januari tot en met 6 februari.

     2. In het geval, bedoeld in artikel C 3, eerste lid, vindt de
       kandidaatstelling voor de verkiezing van de leden van de Tweede Kamer
       plaats op de maandag in de periode van 28 maart tot en met 3 april.

     3. Bij koninklijk besluit kan, indien zwaarwichtige redenen verband
       houdend met de dag van kandidaatstelling of met de dag van stemming
       daartoe nopen, worden bepaald dat de kandidaatstelling plaatsvindt op
       de maandag, dinsdag, woensdag, donderdag of vrijdag vóór de in het
       eerste onderscheidenlijk tweede lid genoemde dag. Het koninklijk
       besluit wordt bekend gemaakt uiterlijk zes maanden vóór de in het
       eerste onderscheidenlijk tweede lid genoemde dag.

  Artikel F 2

   In geval van ontbinding van de Tweede Kamer vindt de kandidaatstelling
   plaats op een bij het koninklijk besluit tot ontbinding te bepalen dag.

  Hoofdstuk G. De registratie van de aanduiding van een politieke groepering

  Artikel G 1

     1. Een politieke groepering die een vereniging is met volledige
       rechtsbevoegdheid kan aan het centraal stembureau voor de verkiezing
       van de leden van de Tweede Kamer schriftelijk verzoeken de aanduiding
       waarmee zij voor die verkiezing op de kandidatenlijst wenst te worden
       vermeld, in te schrijven in een register dat door het centraal
       stembureau wordt bijgehouden. Verzoeken, ontvangen na de
       tweeënveertigste dag voor de kandidaatstelling, blijven voor de
       daaropvolgende verkiezing buiten behandeling.

     2. Voor de in het eerste lid bedoelde registratie moet een waarborgsom
       van EUR 450 dan wel, indien het een groepering betreft die blijkens de
       statuten haar zetel heeft in Bonaire, Sint Eustatius of Saba, een
       waarborgsom van USD 450 worden betaald aan de Staat. Degene die de
       betaling heeft verricht, ontvangt een bewijs daarvan. Na inlevering
       van een geldige kandidatenlijst voor de eerstkomende verkiezing na de
       beslissing op het verzoek wordt hem de waarborgsom teruggegeven.

     3. Bij het verzoek worden overgelegd:

               a. een afschrift van de notariële akte waarin de statuten van de
            vereniging zijn opgenomen;

               b. een bewijs van inschrijving in het handelsregister, bedoeld in
            artikel 2 van de Handelsregisterwet 2007 dan wel artikel 2 van de
            Handelsregisterwet 2009 BES;

               c. het in het tweede lid bedoelde bewijs van betaling;

               d. een verklaring van de politieke groepering, houdende
            aanwijzing van haar gemachtigde en plaatsvervangend gemachtigde
            bij het centraal stembureau, welke geldt zolang zij niet door een
            andere is vervangen.

     4. Het centraal stembureau beschikt slechts afwijzend op het verzoek,
       indien:

               a. de aanduiding strijdig is met de openbare orde;

               b. de aanduiding geheel of in hoofdzaak overeenstemt met een
            reeds geregistreerde aanduiding van een andere politieke
            groepering, of met een aanduiding waarvoor reeds eerder op grond
            van dit artikel een registratieverzoek is ontvangen, en daardoor
            verwarring te duchten is;

               c. de aanduiding anderszins misleidend is voor de kiezers;

               d. de aanduiding meer dan 35 letters of andere tekens bevat;

               e. de aanduiding geheel of in hoofdzaak overeenstemt met die van
            een rechtspersoon die bij onherroepelijke rechterlijke uitspraak
            verboden is verklaard en deswege is ontbonden;

               f. het verzoek op dezelfde dag bij het centraal stembureau is
            ingekomen als een ander verzoek, strekkende tot inschrijving van
            een geheel of in hoofdzaak gelijkluidende aanduiding, tenzij dat
            andere verzoek reeds op een der onder a tot en met e genoemde
            gronden moet worden afgewezen.

     5. De beslissing van het centraal stembureau op het verzoek wordt aan
       de gemachtigde bekendgemaakt. Van de beslissing wordt mededeling
       gedaan in de Staatscourant.

     6. Een politieke groepering waarvan de aanduiding is ingeschreven in
       het register, kan schriftelijk een verzoek tot wijziging van deze
       aanduiding indienen bij het centraal stembureau. De laatste volzin van
       het eerste lid, alsmede het vierde en vijfde lid zijn op verzoeken tot
       wijziging van overeenkomstige toepassing.

     7. Het centraal stembureau schrapt de aanduiding in het register en
       doet hiervan mededeling in de Staatscourant, wanneer:

               a. de politieke groepering heeft opgehouden te bestaan;

               b. de politieke groepering een verzoek daartoe heeft gedaan;

               c. de politieke groepering als vereniging bij onherroepelijke
            rechterlijke uitspraak verboden is verklaard en deswege is
            ontbonden;

               d. voor de laatstgehouden verkiezing van de leden van de Tweede
            Kamer geen geldige kandidatenlijst is ingeleverd.

     8. Op de veertigste dag voor de kandidaatstelling voor de verkiezing
       van de leden van provinciale staten, van het algemeen bestuur of van
       de gemeenteraad, brengt het centraal stembureau de door hem
       geregistreerde aanduidingen van politieke groeperingen, voor zover de
       registratie daarvan onherroepelijk is, alsmede de namen van de
       gemachtigden en hun plaatsvervangers ter openbare kennis in de
       Staatscourant.

  Artikel G 2

     1. Een politieke groepering die een vereniging is met volledige
       rechtsbevoegdheid en waarvan de aanduiding niet reeds bij het centraal
       stembureau voor de verkiezing van de leden van de Tweede Kamer is
       geregistreerd, kan aan het centraal stembureau voor de verkiezing van
       de leden van provinciale staten schriftelijk verzoeken de aanduiding
       waarmee zij voor die verkiezing op de kandidatenlijst wenst te worden
       vermeld, in te schrijven in een register dat door het centraal
       stembureau wordt bijgehouden. Verzoeken, ontvangen na de
       tweeënveertigste dag voor de kandidaatstelling, blijven voor de
       daaropvolgende verkiezing buiten behandeling.

     2. Voor de in het eerste lid bedoelde registratie moet een waarborgsom
       van EUR 225 dan wel, indien het een groepering betreft die blijkens de
       statuten haar zetel heeft in Bonaire, Sint Eustatius of Saba, een
       waarborgsom van USD 225 worden betaald aan de gemeente waar het
       centraal stembureau is gevestigd. Degene die de betaling heeft
       verricht, ontvangt een bewijs daarvan. Na inlevering van een geldige
       kandidatenlijst voor de eerstkomende verkiezing na de beslissing op
       het verzoek wordt hem de waarborgsom teruggegeven.

     3. Bij het verzoek worden overgelegd:

               a. een afschrift van de notariële akte waarin de statuten van de
            vereniging zijn opgenomen;

               b. een bewijs van inschrijving in het handelsregister, bedoeld in
            artikel 2 van de Handelsregisterwet 2007 dan wel artikel 2 van de
            Handelsregisterwet 2009 BES;

               c. het in het tweede lid bedoelde bewijs van betaling;

               d. een verklaring van de politieke groepering, houdende
            aanwijzing van haar gemachtigde en plaatsvervangend gemachtigde
            bij het centraal stembureau, welke geldt zolang zij niet door een
            andere is vervangen.

     4. Het centraal stembureau beslist slechts afwijzend op het verzoek,
       indien:

               a. de aanduiding strijdig is met de openbare orde;

               b. de aanduiding geheel of in hoofdzaak overeenstemt met een
            reeds op de voet van dit artikel of artikel G 1 geregistreerde
            aanduiding van een andere politieke groepering of met een
            aanduiding waarvoor reeds eerder op grond van dit artikel een
            registratieverzoek is ontvangen, en daardoor verwarring te
            duchten is;

               c. de aanduiding anderszins misleidend is voor de kiezers;

               d. de aanduiding meer dan 35 letters of andere tekens bevat;

               e. de aanduiding geheel of in hoofdzaak overeenstemt met die van
            een rechtspersoon die bij onherroepelijke rechterlijke uitspraak
            verboden is verklaard en deswege is ontbonden;

               f. het verzoek op dezelfde dag bij het centraal stembureau is
            ingekomen als een ander verzoek, strekkende tot inschrijving van
            een geheel of in hoofdzaak gelijkluidende aanduiding, tenzij dat
            andere verzoek reeds op een der onder a tot en met e genoemde
            gronden moet worden afgewezen.

     5. De beslissing van het centraal stembureau op het verzoek wordt aan
       de gemachtigde bekendgemaakt. Van de beslissing wordt mededeling
       gedaan in de Staatscourant.

     6. Een politieke groepering waarvan de aanduiding is ingeschreven in
       het register, kan schriftelijk een verzoek tot wijziging van deze
       aanduiding indienen bij het centraal stembureau. De laatste volzin van
       het eerste lid, alsmede het vierde en vijfde lid zijn op verzoeken tot
       wijziging van overeenkomstige toepassing.

     7. Het centraal stembureau schrapt de aanduiding in het register en
       doet hiervan mededeling in de Staatscourant, wanneer:

               a. de politieke groepering heeft opgehouden te bestaan;

               b. de politieke groepering een verzoek daartoe heeft gedaan;

               c. de politieke groepering als vereniging bij onherroepelijke
            rechterlijke uitspraak verboden is verklaard en deswege is
            ontbonden;

               d. voor de laatstgehouden verkiezing van de leden van provinciale
            staten geen geldige kandidatenlijst is ingeleverd.

     8. Op de veertigste dag vóór de kandidaatstelling voor de verkiezing
       van de leden van de gemeenteraad, brengt het centraal stembureau de
       door hem geregistreerde aanduidingen van politieke groeperingen, voor
       zover de registratie daarvan onherroepelijk is, alsmede de namen van
       de gemachtigden en hun plaatsvervangers ter openbare kennis in de
       Staatscourant.

  Artikel G 2a

     1. Een politieke groepering die een vereniging met volledige
       rechtsbevoegdheid of een stichting is, en waarvan de aanduiding niet
       reeds bij het centraal stembureau voor de verkiezing van de leden van
       de Tweede Kamer is geregistreerd, kan aan het centraal stembureau voor
       de verkiezing van de leden van het algemeen bestuur, schriftelijk
       verzoeken de aanduiding waarmee zij voor die verkiezing op de
       kandidatenlijst wenst te worden vermeld, in te schrijven in een
       register dat door het centraal stembureau wordt bijgehouden. Verzoeken
       ontvangen na de tweeënveertigste dag voor de kandidaatstelling,
       blijven voor de daaropvolgende verkiezing buiten behandeling.

     2. Voor de in het eerste lid bedoelde registratie moet een waarborgsom
       van EUR 225 dan wel, indien het een groepering betreft die blijkens de
       statuten haar zetel heeft in Bonaire, Sint Eustatius of Saba, een
       waarborgsom van USD 225 worden betaald aan het waterschap. Degene die
       de betaling heeft verricht, ontvangt een bewijs daarvan. Na inlevering
       van een geldige kandidatenlijst voor de eerstkomende verkiezing na de
       beslissing op het verzoek wordt hem de waarborgsom teruggegeven.

     3. Bij het verzoek worden overgelegd:

               a. een afschrift van de notariële akte waarin de statuten van de
            vereniging of stichting zijn opgenomen;

               b. een bewijs van inschrijving in het handelsregister, bedoeld in
            artikel 2 van de Handelsregisterwet 2007 dan wel artikel 2 van de
            Handelsregisterwet 2009 BES;

               c. het in het tweede lid bedoelde bewijs van betaling;

               d. een verklaring van de politieke groepering, houdende
            aanwijzing van haar gemachtigde en plaatsvervangend gemachtigde
            bij het centraal stembureau, welke geldt zolang zij niet door een
            andere is vervangen.

     4. Het centraal stembureau beslist slechts afwijzend op het verzoek,
       indien:

               a. de aanduiding strijdig is met de openbare orde;

               b. de aanduiding geheel of in hoofdzaak overeenstemt met een
            reeds op de voet van dit artikel of artikel G 1 geregistreerde
            aanduiding van een andere politieke groepering of met een
            aanduiding waarvoor reeds eerder op grond van dit artikel een
            registratieverzoek is ontvangen, en daardoor verwarring te
            duchten is;

               c. de aanduiding anderszins misleidend is voor de kiezers;

               d. de aanduiding meer dan 35 letters of andere tekens bevat;

               e. de aanduiding geheel of in hoofdzaak overeenstemt met die van
            een rechtspersoon die bij onherroepelijke rechterlijke uitspraak
            verboden is verklaard en deswege is ontbonden;

               f. het verzoek op dezelfde dag bij het centraal stembureau is
            ingekomen als een ander verzoek, strekkende tot inschrijving van
            een geheel of in hoofdzaak gelijkluidende aanduiding, tenzij dat
            andere verzoek reeds wordt afgewezen op een van de gronden,
            genoemd in de onderdelen a tot en met e.

     5. De beslissing van het centraal stembureau op het verzoek wordt aan
       de gemachtigde bekendgemaakt, alsmede ter openbare kennis gebracht op
       de in het waterschap gebruikelijke wijze.

     6. Een politieke groepering waarvan de aanduiding is ingeschreven in
       het register, kan schriftelijk een verzoek tot wijziging van deze
       aanduiding indienen bij het centraal stembureau. De laatste volzin van
       het eerste lid, alsmede het vierde en vijfde lid zijn op verzoeken tot
       wijziging van overeenkomstige toepassing.

     7. Het centraal stembureau schrapt de aanduiding in het register en
       brengt dit ter openbare kennis op de in het waterschap gebruikelijke
       wijze, wanneer:

               a. de politieke groepering heeft opgehouden te bestaan;

               b. de politieke groepering een verzoek daartoe heeft gedaan;

               c. de politieke groepering als vereniging of stichting bij
            onherroepelijke rechterlijke uitspraak verboden is verklaard en
            deswege is ontbonden;

               d. voor de laatstgehouden verkiezing van de leden van het
            algemeen bestuur geen geldige kandidatenlijst is ingeleverd.

  Artikel G 3

     1. Een politieke groepering die een vereniging is met volledige
       rechtsbevoegdheid en waarvan de aanduiding niet reeds bij het centraal
       stembureau voor de verkiezing van de leden van de Tweede Kamer,
       onderscheidenlijk provinciale staten, is geregistreerd, kan aan het
       centraal stembureau voor de verkiezing van de leden van de
       gemeenteraad schriftelijk verzoeken de aanduiding waarmee zij voor die
       verkiezing op de kandidatenlijst wenst te worden vermeld, in te
       schrijven in een register dat door het centraal stembureau wordt
       bijgehouden. Verzoeken, ontvangen na de tweeënveertigste dag voor de
       kandidaatstelling, blijven voor de daaropvolgende verkiezing buiten
       behandeling.

     2. Voor de in het eerste lid bedoelde registratie moet een waarborgsom
       van EUR 112,50 worden betaald aan de gemeente. Degene die de betaling
       heeft verricht, ontvangt een bewijs daarvan. Na inlevering van een
       geldige kandidatenlijst voor de eerstkomende verkiezing na de
       beslissing op het verzoek wordt hem de waarborgsom teruggegeven.

     3. Bij het verzoek worden overgelegd:

               a. een afschrift van de notariële akte waarin de statuten van de
            vereniging zijn opgenomen;

               b. een bewijs van inschrijving in het handelsregister, bedoeld in
            artikel 2 van de Handelsregisterwet 2007 dan wel artikel 2 van de
            Handelsregisterwet 2009 BES;

               c. het in het tweede lid bedoelde bewijs van betaling;

               d. een verklaring van de politieke groepering, houdende
            aanwijzing van haar gemachtigde en plaatsvervangend gemachtigde
            bij het centraal stembureau, welke geldt zolang zij niet door een
            andere is vervangen.

     4. Het centraal stembureau beschikt slechts afwijzend op het verzoek,
       indien:

               a. de aanduiding strijdig is met de openbare orde;

               b. de aanduiding geheel of in hoofdzaak overeenstemt met een
            reeds op de voet van dit artikel of de artikelen G 1,
            onderscheidenlijk G 2, geregistreerde aanduiding van een andere
            politieke groepering, of met een aanduiding waarvoor reeds eerder
            op grond van dit artikel een registratieverzoek is ontvangen, en
            daardoor verwarring te duchten is;

               c. de aanduiding anderszins misleidend is voor de kiezers;

               d. de aanduiding meer dan 35 letters of andere tekens bevat;

               e. de aanduiding geheel of in hoofdzaak overeenstemt met die van
            een rechtspersoon die bij onherroepelijke rechterlijke uitspraak
            verboden is verklaard en deswege is ontbonden;

               f. het verzoek op dezelfde dag bij het centraal stembureau is
            ingekomen als een ander verzoek, strekkende tot inschrijving van
            een geheel of in hoofdzaak gelijkluidende aanduiding, tenzij dat
            andere verzoek reeds op een der onder a tot en met e genoemde
            gronden moet worden afgewezen;

     5. De beslissing van het centraal stembureau op het verzoek wordt aan
       de gemachtigde bekendgemaakt, alsmede ter openbare kennis gebracht op
       de in de gemeente gebruikelijke wijze.

     6. Een politieke groepering waarvan de aanduiding is ingeschreven in
       het register, kan schriftelijk een verzoek tot wijziging van deze
       aanduiding indienen bij het centraal stembureau. De laatste volzin van
       het eerste lid, alsmede het vierde en vijfde lid zijn op verzoeken tot
       wijziging van overeenkomstige toepassing.

     7. Het centraal stembureau schrapt de aanduiding in het register en
       brengt dit ter openbare kennis op de in de gemeente gebruikelijke
       wijze, wanneer:

               a. de politieke groepering heeft opgehouden te bestaan;

               b. de politieke groepering een verzoek daartoe heeft gedaan;

               c. de politieke groepering als vereniging bij onherroepelijke
            rechterlijke uitspraak verboden is verklaard en deswege is
            ontbonden;

               d. voor de laatstgehouden verkiezing van de leden van de
            gemeenteraad geen geldige kandidatenlijst is ingeleverd.

  Artikel G 4

     1. Onverminderd het bepaalde in het tweede lid geldt een
       geregistreerde aanduiding die overeenkomstig het bepaalde in het
       achtste lid van artikel G 1 of G 2 ter openbare kennis is gebracht,
       tevens voor de verkiezing van de leden van provinciale staten, van het
       algemeen bestuur en van de gemeenteraad, onderscheidenlijk voor de
       verkiezing van de leden van de gemeenteraad.

     2. Het centraal stembureau voor de verkiezing van de leden van
       provinciale staten, het algemeen bestuur, onderscheidenlijk de
       gemeenteraad, bepaalt, dat de in het eerste lid bedoelde doorwerking
       van de registratie voor die verkiezing niet plaatsvindt, indien de
       geregistreerde aanduiding geheel of in hoofdzaak overeenstemt met een
       reeds op de voet van artikel G 2, artikel G 2a, onderscheidenlijk
       artikel G 3, geregistreerde aanduiding van een andere politieke
       groepering, en daardoor verwarring te duchten is.

     3. Een beschikking als bedoeld in het tweede lid wordt genomen
       uiterlijk op de veertiende dag na de dagtekening van de Staatscourant
       waarin de openbare kennisgeving, bedoeld in artikel G 1, achtste lid,
       onderscheidenlijk artikel G 2, achtste lid, is gedaan. De beschikking
       wordt terstond aan de gemachtigde van de desbetreffende groepering
       bekendgemaakt.

  Artikel G 5

     1. In afwijking van de artikelen 6:7 en 6:8, eerste lid, van de
       Algemene wet bestuursrecht wordt een beroepschrift tegen:

               a. een beschikking als bedoeld in de artikelen G 1 en G 2
            ingediend uiterlijk op de zesde dag na de dagtekening van de
            Staatscourant waarin die beschikking is medegedeeld;

               b. een beschikking als bedoeld in de artikelen G 2a en G 3
            ingediend uiterlijk op de zesde dag na de dagtekening van de
            openbare kennisgeving, bedoeld in het vijfde lid van dat artikel;

               c. een beschikking als bedoeld in artikel G 4 ingediend uiterlijk
            op de zesde dag na de dagtekening waarop die beschikking is
            bekendgemaakt.

     2. Artikel D 9 is van overeenkomstige toepassing.

  Artikel G 6

     1. Bij algemene maatregel van bestuur worden nadere regels gesteld
       betreffende het betalen van waarborgsommen ten behoeve van de
       registratie.

     2. Bij ministeriële regeling worden modellen vastgesteld voor de
       registers waarin de aanduidingen voor politieke groeperingen worden
       vermeld, de openbare kennisgevingen inzake de geregistreerde
       aanduidingen en de namen van de gemachtigden en hun plaatsvervangers,
       alsmede voor de bewijzen van betaling van de waarborgsom.

  Hoofdstuk H. De inlevering van de kandidatenlijsten

  Artikel H 1

     1. Op de dag van de kandidaatstelling kunnen bij het centraal
       stembureau van negen tot zeventien uur kandidatenlijsten worden
       ingeleverd.

     2. Ten minste drie weken voor de kandidaatstelling brengt het centraal
       stembureau ter openbare kennis waar en wanneer kandidatenlijsten,
       alsmede de daarbij horende stukken, kunnen worden ingeleverd.

     3. Bij algemene maatregel van bestuur wordt geregeld waar en wanneer
       de formulieren voor de kandidatenlijsten, kosteloos, voor de kiezers
       verkrijgbaar zijn. Bij ministeriële regeling wordt voor het formulier
       een model vastgesteld.

  Artikel H 2

   Op de kandidatenlijst wordt vermeld voor welke kieskring of kieskringen
   zij wordt ingeleverd.

  Artikel H 3

     1. De inlevering van de lijst geschiedt persoonlijk door een kiezer,
       bevoegd tot deelneming aan de verkiezing. De inleveraar identificeert
       zich met een document als bedoeld in artikel 1 van de Wet op de
       identificatieplicht. De kandidaten kunnen bij de inlevering aanwezig
       zijn.

     2. Aan degene die de lijst inlevert, kan door de gemachtigde, bedoeld
       in het derde lid van de artikelen G 1, G 2, G 2a of G 3, de
       bevoegdheid worden verleend boven de lijst de aanduiding van de
       desbetreffende groepering te plaatsen, zoals deze door het centraal
       stembureau is geregistreerd. Een verklaring van de gemachtigde waaruit
       deze bevoegdheid blijkt, wordt bij de lijst overgelegd.

     3. Degene die de lijst inlevert, is bevoegd daarboven een aanduiding
       te plaatsen, gevormd door samenvoeging van voor de desbetreffende
       verkiezing geregistreerde aanduidingen of afkortingen daarvan, indien
       hem daartoe de bevoegdheid is verleend door de gemachtigden van de
       onderscheidene groeperingen. Verklaringen van de gemachtigden waaruit
       deze bevoegdheid blijkt, worden bij de lijst overgelegd. Een aldus
       gevormde aanduiding mag niet meer dan 35 letters of andere tekens
       bevatten.

     4. Degene die de lijst heeft ingeleverd, ontvangt daarvan een bewijs.

     5. Bij algemene maatregel van bestuur wordt geregeld waar en wanneer
       de formulieren voor de verklaringen met betrekking tot het plaatsen
       van aanduidingen van politieke groeperingen boven kandidatenlijsten,
       kosteloos, verkrijgbaar zijn. Bij ministeriële regeling wordt voor de
       formulieren een model vastgesteld.

  Artikel H 4

     1. Bij de lijst worden, voor iedere kieskring waarvoor de lijst wordt
       ingeleverd, schriftelijke verklaringen van ondersteuning overgelegd,
       waarop de kandidaten op dezelfde wijze en in dezelfde volgorde worden
       vermeld als op de lijst. Het minimum aantal te overleggen verklaringen
       bedraagt:

               a. voor kieskring 20 (Bonaire): tien.

               b. voor de kieskring bij de verkiezing van de leden van een
            gemeenteraad waarbij het aantal te verdelen zetels minder dan
            negentien is: tien.

               c. voor de kieskring bij de verkiezing van de leden van een
            gemeenteraad waarin het aantal te verdelen zetels minder dan
            negenendertig, doch minimaal negentien is: twintig.

               d. voor iedere andere kieskring: dertig.

     2. Verklaringen van ondersteuning voor een kieskring kunnen slechts
       worden afgelegd door personen die binnen die kieskring als kiezer zijn
       geregistreerd voor de desbetreffende verkiezing.

     3. De kiezer die een verklaring van ondersteuning wenst af te leggen,
       ondertekent binnen een termijn van veertien dagen voorafgaand aan of
       op de dag van de kandidaatstelling deze verklaring in het gemeentehuis
       van de gemeente waar hij als kiezer is geregistreerd, in aanwezigheid
       van de burgemeester of een door deze daartoe aangewezen ambtenaar. De
       kiezer overhandigt aan de burgemeester of de ambtenaar een document
       als bedoeld in artikel 1 van de Wet op de identificatieplicht.

     4. De burgemeester of de door hem daartoe aangewezen ambtenaar gaat
       onverwijld na of de ondertekenaar als kiezer in zijn gemeente is
       geregistreerd. Indien hem blijkt dat dit het geval is, tekent hij dit
       op de verklaring aan.

     5. Een kiezer mag niet meer dan één verklaring van ondersteuning
       ondertekenen.

     6. Een overgelegde verklaring van ondersteuning kan niet worden
       ingetrokken.

     7. Bij algemene maatregel van bestuur wordt geregeld waar en wanneer
       de formulieren voor de verklaringen van ondersteuning, kosteloos, voor
       de kiezers verkrijgbaar zijn. Bij ministeriële regeling wordt voor het
       formulier een model vastgesteld.

     8. De in het eerste lid bedoelde verplichting geldt niet voor een
       kandidatenlijst van een politieke groepering, indien de aanduiding
       daarvan was geplaatst boven een kandidatenlijst waaraan bij de
       laatstgehouden verkiezing van de leden van het desbetreffende
       vertegenwoordigende orgaan een of meer zetels zijn toegekend. De
       vorige volzin is mede van toepassing ten aanzien van:

               a. samenvoeging van aanduidingen van twee of meer groeperingen,
            indien bij de laatstgehouden verkiezing van de leden van het
            desbetreffende orgaan, hetzij aan de gezamenlijke groeperingen,
            hetzij aan tenminste één daarvan, één of meer zetels zijn
            toegekend;

               b. een nieuwe aanduiding indien twee of meer groeperingen als één
            groepering onder een nieuwe naam samen aan de verkiezingen
            deelnemen en bij de laatstgehouden verkiezingen van de leden van
            het desbetreffende orgaan, aan ieder van de afzonderlijke
            groeperingen één of meer zetels zijn toegekend.

  Artikel H 5

   Op de lijst kunnen een gemachtigde en desgewenst diens plaatsvervangers
   worden aangewezen, bevoegd tot het verbinden van de lijst met andere
   lijsten tot een lijstencombinatie. Voorts worden op de lijst een of meer
   personen vermeld die bij verhindering van de inleveraar bevoegd zijn tot
   het herstel van verzuimen, bedoeld in artikel I 2.

  Artikel H 6

     1. De namen van de kandidaten worden op de lijsten geplaatst in de
       volgorde waarin aan hen de voorkeur wordt gegeven.

     2. Op dezelfde lijst mogen de namen van ten hoogste vijftig kandidaten
       worden geplaatst. Op dezelfde lijst van een politieke groepering wier
       aanduiding was geplaatst boven een kandidatenlijst waaraan bij de
       laatstgehouden verkiezing van de leden van het desbetreffende
       vertegenwoordigend orgaan meer dan vijftien zetels zijn toegekend, mag
       een aantal namen worden geplaatst dat ten hoogste tachtig bedraagt.
       Het bepaalde in de vorige volzin is van overeenkomstige toepassing ten
       aanzien van samenvoeging van aanduidingen van twee of meer
       groeperingen.

  Artikel H 7

     1. De naam van een kandidaat mag niet voorkomen op een lijst, indien
       de kandidaat tijdens de zittingsperiode van het orgaan waarvoor de
       verkiezing zal plaatshebben, niet de voor het zitting nemen in dat
       orgaan vereiste leeftijd zal bereiken.

     2. De naam van eenzelfde kandidaat mag niet voorkomen op meer dan één
       van de lijsten welke voor eenzelfde kieskring zijn ingeleverd.

     3. Indien voor de verkiezing van de leden van provinciale staten, de
       leden van het algemeen bestuur of de gemeenteraad op een lijst de naam
       voorkomt van een kandidaat die geen ingezetene is van de provincie,
       het waterschap, onderscheidenlijk de gemeente, dient bij de lijst te
       worden overgelegd een door die kandidaat ondertekende verklaring,
       waaruit blijkt, dat hij voornemens is zich bij benoeming te vestigen
       in de provincie, het waterschap, onderscheidenlijk de gemeente.

  Artikel H 8

   De wijze waarop kandidaten op de lijst worden vermeld, wordt geregeld bij
   algemene maatregel van bestuur.

  Artikel H 9

     1. Bij de lijst wordt overgelegd een schriftelijke verklaring van
       iedere daarop voorkomende kandidaat dat hij instemt met zijn
       kandidaatstelling op deze lijst voor de kieskring of de kieskringen
       waarvoor zij is ingeleverd. Tenzij een gemachtigde, bedoeld in de
       artikelen H 10, eerste lid, of H 10a, eerste lid, wordt aangewezen,
       wordt op deze verklaring vermeld op welk adres de kandidaat de
       kennisgeving van zijn benoeming, bedoeld in artikel V 1, wil
       ontvangen.

     2. Een overgelegde verklaring van instemming kan niet worden
       ingetrokken.

     3. Bij de lijst wordt van iedere kandidaat die geen zitting heeft in
       het vertegenwoordigend orgaan waarvoor de verkiezing wordt gehouden,
       tevens een kopie van een document als bedoeld in artikel 1 van de Wet
       op de identificatieplicht overgelegd. Indien van een dergelijke
       kandidaat een kopie van een document als bedoeld in artikel 1 van de
       Wet op de identificatieplicht ontbreekt, wordt de verklaring van
       instemming van de betreffende kandidaat geacht te ontbreken.

     4. Bij algemene maatregel van bestuur wordt geregeld waar en wanneer
       de formulieren voor de verklaringen van instemming, kosteloos, voor de
       kiezers verkrijgbaar zijn. Bij ministeriële regeling wordt voor het
       formulier een model vastgesteld.

  Artikel H 10

     1. De kandidaat wiens woonplaats buiten het Europese deel van
       Nederland is gelegen, wijst in de verklaring van instemming tevens een
       in het Europese deel van Nederland wonende gemachtigde aan met
       vermelding van diens naam, voorletters, woonplaats en adres. Indien de
       kandidaat voorkomt op meer dan één lijst, moet in iedere verklaring
       dezelfde gemachtigde worden aangewezen. Deze gemachtigde is met
       uitsluiting van de kandidaat bevoegd tot de handelingen, bedoeld in de
       artikelen V 2, eerste, vierde en vijfde lid, V 3, eerste en derde lid,
       en W 2, eerste lid, onder f. Indien de kandidaat woonachtig is in één
       van de openbare lichamen Bonaire, Sint Eustatius en Saba, is de
       gemachtigde met uitsluiting van de kandidaat bevoegd tot de
       handelingen, bedoeld in de artikelen V 2, eerste, vierde en vijfde
       lid, V 3, eerste en tweede lid, en W 2, eerste lid, onder f.

     2. De kandidaat is bevoegd de overeenkomstig het eerste lid gegeven
       volmacht in te trekken. Hij geeft hiervan schriftelijk kennis aan de
       voorzitter van het centraal stembureau, zo nodig met aanwijzing van
       een nieuwe gemachtigde. Indien geen nieuwe gemachtigde wordt
       aangewezen, vermeldt de kandidaat op welk adres hij de kennisgeving
       van zijn benoeming, bedoeld in artikel V 1, wil ontvangen.

  Artikel H 10a

     1. De in het Europese deel van Nederland wonende kandidaat kan in
       geval van een verkiezing voor de leden van de Tweede Kamer en van
       provinciale staten van een provincie die uit meer dan één kieskring
       bestaat, bij de verklaring van instemming tevens een in het Europese
       deel van Nederland wonende gemachtigde aanwijzen met vermelding van
       diens naam, voorletters, woonplaats en adres. Indien de kandidaat
       voorkomt op meer dan één lijst, wordt in iedere verklaring dezelfde
       gemachtigde aangewezen. Deze gemachtigde is met uitsluiting van de
       kandidaat bevoegd tot de handelingen, bedoeld in de artikelen V 2,
       eerste, vierde en vijfde lid, V 3, eerste en tweede lid, en W 2,
       eerste lid, onder f.

     2. Van de machtiging kan alleen gebruik worden gemaakt, indien dit
       gebruik ertoe strekt dat kandidaten van de gezamenlijke lijsten van de
       politieke groepering benoemd worden verklaard in de volgorde die voor
       de dag van de stemming door de politieke groepering is vastgesteld.

     3. In geval van een benoeming voorafgaande aan de eerste samenkomst
       van het nieuw gekozen orgaan, kan van de machtiging geen gebruik
       worden gemaakt ten aanzien van kandidaten die op de gezamenlijke
       lijsten waarop zij voorkomen een aantal stemmen hebben verkregen,
       groter dan 25% van de kiesdeler.

     4. De politieke groepering deelt de in het tweede lid bedoelde
       volgorde uiterlijk twee weken na de kandidaatstelling mee aan het
       centraal stembureau. De voorzitter van het centraal stembureau draagt
       er zorg voor dat de volgorde zo spoedig mogelijk in de Staatscourant
       wordt bekendgemaakt.

     5. Artikel H 10, tweede lid, is van overeenkomstige toepassing.

  Artikel H 11

     1. Kandidatenlijsten, ingeleverd voor verschillende kieskringen,
       waarop dezelfde kandidaten in gelijk aantal en in dezelfde volgorde
       zijn geplaatst, vormen te zamen een stel gelijkluidende lijsten.

     2. Kandidatenlijsten, ingeleverd voor verschillende kieskringen,
       waarboven dezelfde aanduiding van een politieke groepering is
       geplaatst of waarvan de eerste kandidaat dezelfde is, vormen te zamen
       een lijstengroep. Het bepaalde in de vorige volzin is mede van
       toepassing ten aanzien van samenvoeging van aanduidingen van twee of
       meer groeperingen.

  Artikel H 12

     1. Indien het betreft de verkiezing van de leden van de Tweede Kamer,
       moet voor elke lijstengroep, elk niet van een groep deel uitmakend
       stel gelijkluidende lijsten en elke op zichzelf staande lijst een
       waarborgsom van EUR 11 250 dan wel, indien boven de kandidatenlijst de
       aanduiding is geplaatst van een groepering die blijkens de statuten
       haar zetel heeft in Bonaire, Sint Eustatius of Saba of, indien het een
       kandidatenlijst betreft waarboven geen aanduiding is geplaatst, indien
       de eerstgenoemde kandidaat ingezetene is van Bonaire, Sint Eustatius
       of Saba, een waarborgsom van USD 11 250 worden betaald aan de Staat.

     2. Artikel H 4, achtste lid, is van overeenkomstige toepassing.

     3. Degene die de in het eerste lid bedoelde betaling heeft verricht,
       ontvangt voor elke kieskring een bewijs daarvan. Bij de indiening van
       een lijst voor een of meer kieskringen moet een bewijs worden
       ingeleverd.

     4. Indien geen geldige lijst wordt ingeleverd, wordt na de
       vaststelling van de uitslag van de verkiezing door de Staat de
       waarborgsom teruggegeven aan degene die de betaling heeft verricht.

     5. Na de vaststelling van de uitslag van de verkiezing door het
       centraal stembureau wordt de waarborgsom teruggegeven aan degene die
       de betaling heeft verricht, tenzij het stemcijfer van de lijstengroep,
       het niet van een groep deel uitmakende stel gelijkluidende lijsten of
       de op zichzelf staande lijst lager is dan 75 procent van de kiesdeler,
       bedoeld in artikel P 5. In dat geval vervalt de waarborgsom aan de
       Staat.

  Artikel H 13

     1. Indien het betreft de verkiezing van de leden van provinciale
       staten, moet voor elke lijstengroep, elk niet van een groep deel
       uitmakend stel gelijkluidende lijsten en elke op zichzelf staande
       lijst een waarborgsom van EUR 1 125 dan wel, indien boven de
       kandidatenlijst de aanduiding is geplaatst van een groepering die
       blijkens de statuten haar zetel heeft in Bonaire, Sint Eustatius of
       Saba of, indien het een kandidatenlijst betreft waarboven geen
       aanduiding is geplaatst, indien de eerstgenoemde kandidaat ingezetene
       is van Bonaire, Sint Eustatius of Saba, een waarborgsom van USD 1 125
       worden betaald aan de gemeente waar het centraal stembureau is
       gevestigd.

     2. Artikel H 4, achtste lid, is van overeenkomstige toepassing.

     3. Degene die de in het eerste lid bedoelde betaling heeft verricht,
       ontvangt voor elke kieskring een bewijs daarvan. Bij de indiening van
       een lijst voor een of meer kieskringen moet een bewijs worden
       ingeleverd.

     4. Indien geen geldige lijst wordt ingeleverd, wordt na de
       vaststelling van de uitslag van de verkiezing door de gemeente waar
       het centraal stembureau is gevestigd de waarborgsom teruggegeven aan
       degene die de betaling heeft verricht.

     5. Na de vaststelling van de uitslag van de verkiezing door het
       centraal stembureau wordt de waarborgsom teruggegeven aan degene die
       de betaling heeft verricht, tenzij het stemcijfer van de lijstengroep,
       het niet van een groep deel uitmakende stel gelijkluidende lijsten of
       de op zichzelf staande lijst lager is dan 75 procent van de kiesdeler,
       bedoeld in artikel P 5, en aan de lijst geen zetel is toegewezen. In
       dat geval vervalt de waarborgsom aan de gemeente waar het centraal
       stembureau is gevestigd.

  Artikel H 13a.

     1. Indien het betreft de verkiezing van het algemeen bestuur, moet
       voor elke lijst een waarborgsom van EUR 225,- worden betaald aan het
       waterschap.

     2. Artikel H 4, achtste lid, is van overeenkomstige toepassing.

     3. Degene die de in het eerste lid bedoelde betaling heeft verricht,
       ontvangt een bewijs daarvan. Dit bewijs moet bij de indiening van de
       lijst worden overgelegd.

     4. Indien geen geldige lijst wordt ingeleverd, wordt na de
       vaststelling van de uitslag van de verkiezing door het waterschap de
       waarborgsom teruggegeven aan degene die de betaling heeft verricht.

     5. Na de vaststelling van de uitslag van de verkiezing door het
       centraal stembureau wordt de waarborgsom zo spoedig mogelijk
       teruggegeven aan degene die de betaling heeft verricht, tenzij het
       stemcijfer van de lijst lager is dan 75 procent van de kiesdeler,
       bedoeld in artikel P 5, en aan de lijst geen zetel is toegewezen. In
       dat geval vervalt de waarborgsom aan het waterschap.

  Artikel H 14

     1. Indien het betreft de verkiezing van de leden van de gemeenteraad,
       moet voor elke lijst een waarborgsom van EUR 225 worden betaald aan de
       gemeente.

     2. Artikel H 4, achtste lid, is van overeenkomstige toepassing.

     3. Degene die de in het eerste lid bedoelde betaling heeft verricht,
       ontvangt een bewijs daarvan. Dit bewijs moet bij de indiening van de
       lijst worden overgelegd.

     4. Indien geen geldige lijst wordt ingeleverd, wordt na de
       vaststelling van de uitslag van de verkiezing door de gemeente de
       waarborgsom teruggegeven aan degene die de betaling heeft verricht.

     5. Na de vaststelling van de uitslag van de verkiezing door het
       centraal stembureau wordt de waarborgsom teruggegeven aan degene die
       de betaling heeft verricht, tenzij het stemcijfer van de lijst lager
       is dan 75 procent van de kiesdeler, bedoeld in artikel P 5, en aan de
       lijst geen zetel is toegewezen. In dat geval vervalt de waarborgsom
       aan de gemeente.

  Artikel H 15

   Bij algemene maatregel van bestuur worden nadere regels gesteld
   betreffende het betalen van waarborgsommen ten behoeve van de
   kandidatenlijsten. Bij ministeriële regeling worden voor de bewijzen van
   betaling van de waarborgsom modellen vastgesteld.

  Hoofdstuk I. Het onderzoek, de verbinding, de nummering en de openbaarmaking
  van de kandidatenlijsten

  § 1. Het onderzoek van de kandidatenlijsten

  Artikel I 1

     1. Op de dag na de kandidaatstelling, om zestien uur, houdt het
       centraal stembureau een zitting tot het onderzoeken van de
       kandidatenlijsten voor iedere kieskring waarvoor zij zijn ingeleverd.

     2. Bij een verkiezing van de leden van de Tweede Kamer,
       onderscheidenlijk provinciale staten van een provincie die uit meer
       dan één kieskring bestaat, draagt het centraal stembureau er zorg voor
       dat de hoofdstembureaus op de tweede dag na de kandidaatstelling een
       afschrift van de kandidatenlijsten ontvangen die voor de
       desbetreffende kieskring zijn ingeleverd.

  Artikel I 2

     1. Indien bij het onderzoek van een kandidatenlijst voor een kieskring
       blijkt van een of meer van de volgende verzuimen, geeft het centraal
       stembureau onverwijld bij aangetekende brief of tegen gedagtekend
       ontvangstbewijs kennis aan degene die de lijst heeft ingeleverd:

               a. dat, indien bij de lijst verklaringen van ondersteuning moeten
            worden overgelegd, niet ten minste het aantal verklaringen voor
            deze kieskring, genoemd in artikel H 4, eerste lid, is
            overgelegd, waarbij niet meetellen de verklaringen die niet aan
            het bepaalde in artikel H 4, eerste lid, tweede volzin, en tweede
            lid, voldoen, de verklaringen waarop niet een aantekening als
            bedoeld in artikel H 4, vierde lid, voorkomt en de verklaringen
            van een kiezer die meer dan één verklaring heeft ondertekend;

               b. dat, indien zich het geval voordoet, bedoeld in artikel H 7,
            derde lid, de verklaring dat de kandidaat voornemens is zich bij
            benoeming te vestigen in de provincie, het waterschap,
            onderscheidenlijk de gemeente, ontbreekt;

               c. dat een kandidaat niet is vermeld overeenkomstig het bepaalde
            krachtens artikel H 8;

               d. dat voor een kandidaat ontbreekt de verklaring dat hij instemt
            met zijn kandidaatstelling op de lijst voor deze kieskring;

               e. dat ten aanzien van een kandidaat die buiten het Europese deel
            van Nederland woonplaats heeft in zijn verklaring van instemming
            de aanwijzing van een gemachtigde ontbreekt;

               f. dat, indien ten behoeve van de lijst een waarborgsom moet
            worden betaald, het bewijs dat deze betaling is verricht,
            ontbreekt;

               g. dat de lijst niet persoonlijk is ingeleverd door een kiezer,
            bevoegd tot deelneming aan de verkiezing;

               h. dat de inleveraar zich niet heeft geïdentificeerd met een
            document als bedoeld in artikel 1 van de Wet op de
            identificatieplicht;

               i. dat een verklaring, bedoeld in het tweede of derde lid van
            artikel H 3, ontbreekt.

     2. Binnen de termijn van drie dagen na de zitting, bedoeld in artikel
       I 1, eerste lid, kan degene die de lijst heeft ingeleverd, het verzuim
       of de verzuimen, in de kennisgeving aangeduid, herstellen bij het
       centraal stembureau, op de eerste en tweede dag van negen tot
       zeventien uur en op de derde dag van negen tot vijftien uur.

     3. In het geval, bedoeld in het eerste lid onder a, kunnen kiezers
       gedurende de verzuimperiode alsnog ondersteuningsverklaringen
       afleggen.

     4. In het geval, bedoeld in het eerste lid onder f, kan gedurende de
       verzuimperiode de waarborgsom alsnog worden betaald.

     5. In het geval, bedoeld in het eerste lid onder g, kan gedurende de
       verzuimperiode een kiezer die tot het inleveren van de lijst bevoegd
       zou zijn geweest, door persoonlijke verschijning bij het centraal
       stembureau zich in de plaats van de onbevoegde inleveraar stellen; hij
       identificeert zich met een document als bedoeld in artikel 1 van de
       Wet op de identificatieplicht. Het in de vorige zin bepaalde vindt
       overeenkomstige toepassing, indien in geval van onderdeel h de
       inleveraar zich niet alsnog tijdens de verzuimperiode identificeert.

     6. Bij verhindering of ontstentenis van degene die de lijst heeft
       ingeleverd, treedt in diens plaats een ingevolge artikel H 5, tweede
       volzin, op de lijst vermelde vervanger.

  Artikel I 3

     1. Onmiddellijk nadat de lijsten door het centraal stembureau zijn
       onderzocht, worden deze en, indien vereist, de verklaringen van
       ondersteuning, voor een ieder ter inzage gelegd bij het centraal
       stembureau.

     2. Op de voet van artikel I 1, tweede lid, toegezonden afschriften van
       ingeleverde kandidatenlijsten worden bij de gemeente waar het
       hoofdstembureau is gevestigd ter inzage gelegd, zodra deze zijn
       ontvangen.

  Artikel I 4

   Op de laatste dag van de termijn, genoemd in artikel I 2, tweede lid,
   beslist het centraal stembureau in een openbare zitting die om zestien uur
   aanvangt, over de geldigheid van de lijsten voor iedere kieskring waarvoor
   zij zijn ingeleverd en over het handhaven van de daarop voorkomende
   kandidaten, alsmede over het handhaven van de daarboven geplaatste
   aanduiding van een politieke groepering, en maakt deze beslissingen op de
   zitting bekend.

  Artikel I 5

   Voor een kieskring is ongeldig de lijst:

     a. die niet op de dag van kandidaatstelling tussen negen en zeventien
       uur bij het centraal stembureau is ingeleverd;

     b. waarbij, indien ten behoeve van de lijst een waarborgsom moet
       worden betaald, niet gevoegd is het bewijs dat deze betaling is
       verricht;

     c. waarbij, indien bij de lijst verklaringen van ondersteuning moeten
       worden overgelegd, niet ten minste het aantal geldige verklaringen
       voor deze kieskring, genoemd in artikel H 4, eerste lid, is
       overgelegd;

     d. die niet voldoet aan het bij ministeriële regeling vastgestelde
       model;

     e. die niet persoonlijk is ingeleverd door een kiezer, bevoegd tot
       deelneming aan de verkiezing;

     f. waarbij de inleveraar zich niet heeft geïdentificeerd met een
       document als bedoeld in artikel 1 van de Wet op de
       identificatieplicht;

     g. waarop door toepassing van artikel I 6 alle kandidaten zijn
       geschrapt.

  Artikel I 6

     1. Het centraal stembureau schrapt, in de volgorde in dit lid
       aangewezen, van de lijst voor een kieskring de naam van de kandidaat:

               a. die niet is vermeld overeenkomstig het bepaalde krachtens
            artikel H 8;

               b. van wie niet is overgelegd de verklaring dat hij instemt met
            zijn kandidaatstelling op de lijst voor deze kieskring;

               c. wiens woonplaats buiten het Europese deel van Nederland is
            gelegen, indien de aanwijzing van een gemachtigde ontbreekt;

               d. die tijdens de zittingsperiode van het orgaan waarvoor de
            verkiezing zal plaatshebben, niet de voor het zitting nemen in
            dat orgaan vereiste leeftijd bereikt;

               e. die bij een verkiezing van de leden van provinciale staten,
            van het algemeen bestuur of van de gemeenteraad geen ingezetene
            is van de provincie, het waterschap onderscheidenlijk de
            gemeente, en ten aanzien van wie de verklaring dat hij voornemens
            is zich bij benoeming te vestigen in de provincie, het waterschap
            onderscheidenlijk de gemeente, ontbreekt;

               f. die heeft verklaard dat hij voornemens is zich bij benoeming
            te vestigen in de provincie, het waterschap, onderscheidenlijk de
            gemeente, en ten aanzien van wie blijkt dat hij tevens een
            zodanige verklaring heeft afgelegd voor de verkiezing van de
            leden van de staten van een andere provincie, van het algemeen
            bestuur van een ander waterschap, onderscheidenlijk van de raad
            van een andere gemeente;

               g. die voorkomt op meer dan één van de lijsten die voor deze
            kieskring zijn ingeleverd;

               h. van wie een uittreksel uit het register van overlijden dan wel
            een afschrift van de akte van overlijden is overgelegd;

               i. die op de lijst voorkomt na het ten hoogste toegelaten aantal.

     2. Het centraal stembureau schrapt, in de volgorde in dit lid
       aangewezen, de aanduiding van een politieke groepering van de lijst
       voor een kieskring, indien:

               a. een daarop betrekking hebbende verklaring als bedoeld in het
            tweede of derde lid van artikel H 3 ontbreekt;

               b. de aanduiding geplaatst is boven meer dan één van de voor
            dezelfde kieskring ingeleverde lijsten.

     3. Indien de aanduiding van een politieke groepering niet in
       overeenstemming is met die waaronder zij is geregistreerd, brengt het
       centraal stembureau deze ambtshalve daarmee in overeenstemming.

  Artikel I 7

     1. Tegen een beschikking als bedoeld in artikel I 4 kan, in afwijking
       van artikel 8:1 van de Algemene wet bestuursrecht, beroep worden
       ingesteld door een belanghebbende en iedere kiezer. In afwijking van
       artikel 6:7 van de Algemene wet bestuursrecht bedraagt de termijn voor
       het indienen van een beroepschrift vier dagen.

     2. Artikel D 9 lid, is van overeenkomstige toepassing.

     3. De Afdeling bestuursrechtspraak van de Raad van State doet
       uitspraak uiterlijk op de zesde dag nadat het beroepschrift is
       ontvangen.

     4. Indien de uitspraak van de Afdeling bestuursrechtspraak van de Raad
       van State strekt tot gegrondverklaring van het beroep, bepaalt zij dat
       haar uitspraak in de plaats treedt van de vernietigde beschikking.

     5. De voorzitter van de Afdeling bestuursrechtspraak van de Raad van
       State stelt partijen en de voorzitter van het centraal stembureau
       onverwijld in kennis van de uitspraak.

  Artikel I 8

     1. Indien beroep is ingesteld tegen een beschikking waarbij het
       centraal stembureau een lijst voor een kieskring ongeldig heeft
       verklaard of de naam van een kandidaat dan wel de aanduiding van een
       politieke groepering heeft geschrapt op grond van een of meer van de
       verzuimen, vermeld in artikel I 2, eerste lid, zonder dat het centraal
       stembureau tevoren overeenkomstig het in dat artikel bepaalde kennis
       heeft gegeven van het bestaan daarvan aan degene die de lijst heeft
       ingeleverd, kan deze het verzuim of de verzuimen alsnog herstellen bij
       de Raad van State. Artikel I 2, derde tot en met zesde lid, is van
       overeenkomstige toepassing.

     2. Indien een verzuim overeenkomstig het eerste lid is hersteld, houdt
       de Afdeling bestuursrechtspraak van de Raad van State bij haar
       uitspraak daarmee rekening.

  Artikel I 9 [Vervallen per 01-12-2013]

  § 2. De verbinding van kandidatenlijsten tot een lijstencombinatie

  Artikel I 10

     1. Op de dag van de kandidaatstelling, tussen negen en zeventien uur,
       kunnen kandidatenlijsten van verschillende politieke groeperingen tot
       een lijstencombinatie worden verbonden door inlevering bij het
       centraal stembureau van een daartoe strekkende schriftelijke
       gemeenschappelijke verklaring van de op de lijsten vermelde
       gemachtigden.

     2. Zodanige verbinding kan slechts worden aangebracht tussen politieke
       groeperingen waarvan de aanduiding ten behoeve van de desbetreffende
       verkiezing is geregistreerd.

     3. Een lijst kan niet deel uitmaken van meer dan één
       lijstencombinatie. Heeft een gemachtigde meer dan één verklaring
       betreffende dezelfde lijst ondertekend, dan is zijn ondertekening
       onder alle verklaringen ongeldig.

     4. Indien het betreft de verkiezing van de leden van de Tweede Kamer
       of van provinciale staten van een provincie die uit meer dan één
       kieskring bestaat, kan een verbinding voorts slechts worden
       aangebracht indien

               a. de onderscheidene groeperingen voor alle kieskringen een lijst
            hebben ingediend en

               b. de combinatie betrekking heeft op alle voor de onderscheidene
            kieskringen vanwege een groepering ingediende lijsten.

     5. Het bepaalde in het tweede lid is mede van toepassing ten aanzien
       van samenvoeging van aanduidingen van twee of meer groeperingen,
       indien de aldus gevormde aanduiding voorkomt op alle vanwege die
       groeperingen ingediende lijsten.

     6. Bij ministeriële regeling wordt voor de in het eerste lid bedoelde
       verklaring een model vastgesteld.

  Artikel I 11

   Het centraal stembureau beslist over de geldigheid van de
   lijstencombinaties in de zitting, bedoeld in artikel I 4, en maakt deze
   beslissing op de zitting bekend.

  § 3. De nummering van de kandidatenlijsten

  Artikel I 12

   Het centraal stembureau nummert in de zitting, bedoeld in artikel I 4, de
   kandidatenlijsten die hij geldig heeft verklaard en maakt deze beslissing
   op de zitting bekend.

  Artikel I 13

   Bij de nummering gelden de lijstengroepen alsmede de niet van een groep
   deel uitmakende stellen gelijkluidende lijsten als één lijst.

  Artikel I 14

     1. Eerst worden genummerd de lijsten van politieke groeperingen wier
       aanduiding was geplaatst boven een kandidatenlijst waaraan bij de
       laatstgehouden verkiezing van de leden van het desbetreffende
       vertegenwoordigend orgaan een of meer zetels zijn toegekend. Aan deze
       lijsten worden de nummers 1 en volgende toegekend in de volgorde van
       de bij die verkiezing op de desbetreffende lijsten uitgebrachte
       aantallen stemmen, met dien verstande dat aan de lijst van de
       groepering met het hoogste aantal stemmen het nummer 1 wordt
       toegekend. Bij gelijkheid van het aantal beslist het lot.

     2. Het eerste lid is van overeenkomstige toepassing voor de gevallen,
       bedoeld in artikel H 4, achtste lid, onderdelen a en b. In het geval
       waarbij aan ten minste één van de betrokken groeperingen één of meer
       zetels zijn toegekend worden voor de toepassing van het bepaalde in de
       tweede volzin van het eerste lid, de op de lijsten uitgebrachte
       aantallen stemmen van de groeperingen waaraan die zetels zijn
       toegekend, bij elkaar opgeteld.

     3. Vervolgens worden, met de nummers volgende op het laatste krachtens
       het eerste lid toegekende nummer, genummerd de overige lijsten in de
       volgorde van het aantal kieskringen waarvoor de lijst geldt, met dien
       verstande dat het eerstvolgende nummer wordt toegekend aan de lijst
       die geldt voor de meeste kieskringen. Bij een gelijk aantal
       kieskringen beslist het lot.

  Artikel I 15

     1. Onmiddellijk nadat de nummering heeft plaatsgevonden maakt de
       voorzitter openbaar welk nummer aan de onderscheidene lijsten is
       toegekend.

     2. Indien het betreft de verkiezing van de leden van de Tweede Kamer,
       geschiedt de openbaarmaking in de Staatscourant.

     3. Indien het betreft de verkiezing van de leden van provinciale
       staten, het algemeen bestuur of de gemeenteraad, geschiedt de
       openbaarmaking op de in de provincie, het waterschap,
       onderscheidenlijk de gemeente, gebruikelijke wijze.

  Artikel I 16

     1. Indien de uitspraak van de Afdeling bestuursrechtspraak van de Raad
       van State strekt tot ongeldigverklaring van een kandidatenlijst, heeft
       dat geen gevolgen voor de nummers, toegekend aan de overige
       kandidatenlijsten.

     2. Indien de uitspraak van de Afdeling bestuursrechtspraak van de Raad
       van State strekt tot geldigverklaring van een kandidatenlijst, wordt
       deze kandidatenlijst door haar genummerd met het nummer volgende op
       het laatste krachtens artikel I 14 en, indien van toepassing, bij
       eerdere uitspraak van de Afdeling toegekende nummer.

  § 4. De openbaarmaking van de kandidatenlijsten

  Artikel I 17

     1. Nadat onherroepelijk is beslist over de geldigheid van de
       ingeleverde lijsten maakt het centraal stembureau de lijsten zo
       spoedig mogelijk openbaar. Daarbij vermeldt het tevens welke lijsten
       tot een lijstencombinatie zijn verbonden.

     2. De openbaarmaking geschiedt:

       indien het betreft de verkiezing van de leden van de Tweede Kamer,
       door plaatsing van de lijsten naar de kieskringen gerangschikt en met
       vermelding van hun nummers en, in voorkomend geval, de aanduidingen
       van de politieke groeperingen in de Staatscourant;

       indien het betreft de verkiezing van de leden van provinciale staten,
       het algemeen bestuur of de gemeenteraad, door de van de nummers en, in
       voorkomend geval, de aanduidingen van de politieke groeperingen
       voorziene lijsten bij het centraal stembureau, voor een ieder ter
       inzage te leggen. Van de terinzagelegging geschiedt tegelijk openbare
       kennisgeving door de voorzitter van het centraal stembureau.

  § 5. Slotbepalingen

  Artikel I 18

     1. Van de in de artikelen I 1 en I 4 bedoelde zittingen wordt
       proces-verbaal opgemaakt. Het proces-verbaal wordt voor een ieder ter
       inzage gelegd.

     2. De bij de in artikel I 4 bedoelde zitting aanwezige kiezers kunnen
       mondeling bezwaren inbrengen. Van deze bezwaren wordt in het
       proces-verbaal melding gemaakt.

     3. Bij algemene maatregel van bestuur worden geregeld:

               a. de plaats waar de processen-verbaal ter inzage worden gelegd;

               b. de bekendmaking van het tijdstip en de plaats van de zitting,
            bedoeld in artikel I 4.

     4. Bij ministeriële regeling worden voor de processen-verbaal modellen
       vastgesteld.

  Artikel I 19

   Het centraal stembureau vernietigt de ingeleverde kandidatenlijsten en,
   indien vereist, de verklaringen van ondersteuning, nadat onherroepelijk is
   beslist over de geldigheid van de ingeleverde lijsten. Van de vernietiging
   wordt proces-verbaal opgemaakt.

  Hoofdstuk J. De stemming

  § 1. Algemene bepalingen

  Artikel J 1

     1. De stemming vindt plaats op de vierenveertigste dag na de
       kandidaatstelling. Indien toepassing is gegeven aan artikel F 1, derde
       lid, kan bij het koninklijk besluit, bedoeld in dat artikel, de dag
       van stemming worden vastgesteld op een dag na de vierenveertigste dag
       na de kandidaatstelling, met dien verstande dat de dag van stemming
       met niet meer dagen wordt verplaatst dan het aantal dagen waarmee de
       dag van kandidaatstelling is vervroegd.

     2. De stemming vangt aan om zeven uur dertig en duurt tot eenentwintig
       uur.

     3. Burgemeester en wethouders kunnen voor stembureaus waar dat
       wenselijk is met het oog op de plaats waar de bureaus zitting houden
       bepalen dat de stemming in deze stembureaus aanvangt op een eerder of
       een later tijdstip dan zeven uur dertig en eindigt op een eerder
       tijdstip dan eenentwintig uur. De burgemeester brengt deze tijdstippen
       ten minste veertien dagen voor de stemming ter openbare kennis.

     4. De stemopneming van de stembureaus, bedoeld in het derde lid, vindt
       plaats om eenentwintig uur op een door burgemeester en wethouders vast
       te stellen en bekend te maken plaats. De plaats van stemopneming wordt
       bekend gemaakt in de openbare kennisgeving, bedoeld in het derde lid.

     5. Een stembureau als bedoeld in het derde lid is, met uitzondering
       van een stembureau als bedoeld in artikel J 4a, op de dag van de
       stemming ten minste acht uur aaneengesloten geopend.

  Artikel J 2

   De stemming geschiedt in elke kieskring over de kandidaten wier namen
   voorkomen op de voor die kieskring geldig verklaarde kandidatenlijsten.

  Artikel J 3 [Vervallen per 01-01-2010]

  Artikel J 4

     1. Burgemeester en wethouders wijzen voor elk stembureau een geschikt
       stemlokaal aan. Bij algemene maatregel van bestuur kunnen hieromtrent
       nadere regels worden gesteld. De burgemeester brengt de adressen van
       de stemlokalen ter kennis van de kiezer op bij algemene maatregel van
       bestuur vast te stellen wijze.

     2. Burgemeester en wethouders dragen er zorg voor dat tenminste 25%
       van de in de gemeente aangewezen stemlokalen zodanig zijn gelegen en
       zo zijn ingericht dat kiezers met lichamelijke beperkingen zoveel
       mogelijk hun stem zelfstandig kunnen uitbrengen.

     3. Op verzoek van burgemeester en wethouders stellen de besturen van
       bijzondere scholen de daarvoor in aanmerking komende lokalen en het
       zich daarin bevindende materiaal voor de inrichting en het gebruik als
       stemlokaal beschikbaar, desgewenst tegen vergoeding van de daaruit
       voortvloeiende onkosten.

     4. De burgemeester draagt zorg voor de inrichting van het stemlokaal
       en wijst zo nodig personen aan die het stembureau ten dienste worden
       gesteld.

  Artikel J 4a

     1. Burgemeester en wethouders kunnen in hun gemeente mobiele
       stembureaus aanwijzen. De burgemeester brengt een dergelijke
       aanwijzing ten minste veertien dagen voor de stemming ter openbare
       kennis.

     2. Burgemeester en wethouders stellen de zittingstijden vast en
       onderscheiden plaatsen waar de mobiele stembureaus gedurende de dag
       der stemming worden gestationeerd. De tijdstippen en plaatsen worden
       bekend gemaakt in de openbare kennisgeving, bedoeld in het eerste lid.

     3. Alvorens een stembureau als bedoeld in het eerste lid naar een
       andere standplaats vertrekt, wordt de sleuf van de stembus door de
       voorzitter van het stembureau in tegenwoordigheid van de aanwezige
       kiezers afgesloten en verzegeld. De voorzitter bewaart de sleutel
       waarmee de stembus is afgesloten, tijdens het verplaatsen naar de
       volgende standplaats. De voorzitter opent na de aankomst van het
       mobiele stembureau op de nieuwe standplaats de stembus in
       tegenwoordigheid van de aanwezige kiezers.

     4. Artikel J 1, vierde lid, is van overeenkomstige toepassing.

  Artikel J 5

     1. Behoudens de gevallen, genoemd in de hoofdstukken K, L en M neemt
       de kiezer deel aan de stemming in een stemlokaal van zijn keuze dat
       ligt in de gemeente waar hij op de dag van de kandidaatstelling als
       kiezer is geregistreerd en dat ligt in het gebied van het orgaan
       waarvoor de verkiezing wordt gehouden.

     2. Burgemeester en wethouders kunnen besluiten dat kiezers kunnen
       stemmen in één of meer stemlokalen die liggen in de gemeente maar
       buiten het gebied van het orgaan waarvoor de verkiezing wordt
       gehouden.

  Artikel J 6

   De gemeenteraad kan bepalen dat tegelijk met de stemming in het stemlokaal
   een andere, door de gemeenteraad uitgeschreven, stemming plaatsvindt.

  Artikel J 6a

   De stemmingen voor de verkiezing van de leden van provinciale staten en de
   verkiezing van de leden van het algemeen bestuur vinden in dezelfde
   stemlokalen plaats.

  Artikel J 6b

   Bij of krachtens algemene maatregel van bestuur worden voorschriften
   gegeven met het oog op de combinatie van stemmingen als bedoeld in de
   artikelen J 6 en J 6a.

  § 2. De oproeping voor de stemming

  Artikel J 7

   Ten minste veertien dagen voor de stemming ontvangt elke kiezer die
   bevoegd is aan de stemming deel te nemen, van de burgemeester van de
   gemeente waar hij op de dag van de kandidaatstelling als kiezer is
   geregistreerd, een stempas. Op de stempas wordt een volgnummer vermeld.
   Onze Minister van Binnenlandse Zaken en Koninkrijksrelaties stelt bij
   ministeriële regeling een model vast voor de stempas. Onze Minister van
   Binnenlandse Zaken en Koninkrijksrelaties verstrekt tijdig voor de
   verkiezing aan de gemeente de informatie nodig voor het produceren van de
   stempas.

  Artikel J 7a

     1. Er is een register van ongeldige stempassen. De burgemeester stelt
       de dag voor de stemming in zijn gemeente uit het register een
       uittreksel van ongeldige stempassen vast.

     2. Ongeldig is de stempas:

               a. waarvoor in plaats daarvan door de burgemeester een kiezerspas
            of een volmachtbewijs is afgegeven;

               b. waarvoor krachtens artikel J 8 een vervangende stempas is
            verstrekt;

               c. van de kiezer aan wie overeenkomstig hoofdstuk M een
            briefstembewijs is verstrekt;

               d. van iemand die niet als kiezer behoort te zijn geregistreerd,
            dan wel voor het uitbrengen van zijn stem is overleden;

               e. waarvan is vastgesteld dat deze stempas is ontvreemd of
            anderszins onrechtmatig in omloop is.

     3. Bij of krachtens algemene maatregel van bestuur wordt bepaald welke
       gegevens het register, alsmede het uittreksel, bedoeld in het eerste
       lid, bevatten.

  Artikel J 8

     1. Aan de tot deelneming aan de stemming bevoegde kiezer wiens stempas
       in het ongerede is geraakt of die geen stempas heeft ontvangen, wordt
       op zijn verzoek door de burgemeester een nieuwe stempas uitgereikt of
       verzonden.

     2. De kiezer doet hiervoor een schriftelijk of mondeling verzoek aan
       de burgemeester.

     3. Het schriftelijk verzoek dient uiterlijk vijf dagen voor de
       stemming te zijn ontvangen. Het mondeling verzoek wordt uiterlijk op
       de dag voor de stemming om twaalf uur gedaan. Deze termijnen worden op
       de stempas vermeld.

     4. De kiezer legt bij zijn verzoek een kopie over van een document als
       bedoeld in artikel 1 van de Wet op de identificatieplicht.

     5. Aan de kiezer wiens stempas op grond van artikel J 7a ongeldig is,
       wordt geen nieuwe stempas uitgereikt.

  Artikel J 9

   De burgemeester brengt de kandidatenlijsten ter kennis van de kiezers op
   bij algemene maatregel van bestuur vast te stellen wijze.

  Artikel J 10

   Iedere werkgever is verplicht te zorgen dat iedere kiezer die bij hem in
   dienstbetrekking is, de gelegenheid krijgt zijn stem uit te brengen voor
   zover dit niet kan geschieden buiten de vastgestelde arbeidstijd en mits
   de kiezer daardoor niet meer dan twee uur verhinderd is zijn arbeid te
   verrichten.

  § 3. Het stembureau

  Artikel J 11

     1. De voorzitter en de leden van het stembureau, alsmede de personen
       die het stembureau ten dienste staan, die in een andere gemeente dan
       waar zij als kiesgerechtigde zijn geregistreerd aan de stemming
       deelnemen, kunnen, indien zij kiesgerechtigd zijn voor het orgaan
       waarvoor de verkiezing wordt gehouden, naar keuze bij dit stembureau
       of bij een stembureau binnen de gemeente waar zij als kiesgerechtigde
       geregistreerd zijn, aan de stemming deelnemen.

     2. Van het uitbrengen van hun stem wordt melding gemaakt in het
       proces-verbaal.

     3. Dit artikel is niet van toepassing bij een verkiezing van de leden
       van de gemeenteraad.

  Artikel J 12

     1. Gedurende de zitting zijn steeds de voorzitter en twee leden van
       het stembureau aanwezig.

     2. Het stembureau bepaalt wie als tweede en derde lid van het
       stembureau optreden.

     3. Bij ontstentenis van de voorzitter treedt het tweede lid en bij
       diens ontstentenis het derde lid als voorzitter op.

     4. Bij ontstentenis van een lid treedt een door of vanwege
       burgemeester en wethouders aan te wijzen plaatsvervangend lid op.

     5. Indien geen plaatsvervangend lid beschikbaar is, verzoekt de
       voorzitter een van de in het stemlokaal aanwezige kiezers die hij
       daartoe geschikt acht, als zodanig op te treden totdat dit wel het het
       geval is.

     6. Van de wisselingen in de samenstelling van het stembureau wordt in
       het proces-verbaal aantekening gehouden met opgave van de tijd van de
       vervanging.

  Artikel J 13

   Indien bij het nemen van een beslissing door het stembureau de stemmen
   staken, beslist de stem van de voorzitter.

  Artikel J 14

   De leden van het stembureau geven tijdens de uitoefening van hun functie
   geen blijk van hun politieke gezindheid.

  § 4. De inrichting van het stemlokaal

  Artikel J 15

   Het stemlokaal is zodanig ingericht dat het stemgeheim is gewaarborgd.

  Artikel J 16

     1. In het stemlokaal zijn geplaatst een tafel voor het stembureau en
       een of meer stembussen en stemhokjes.

     2. De toegang tot de stemhokjes moet zichtbaar zijn voor het publiek.

     3. In ieder stemhokje bevindt zich een handleiding voor de kiezer. Bij
       ministeriële regeling wordt voor de handleiding een model vastgesteld.

     4. De tafel voor het stembureau is zo geplaatst dat de kiezers de
       verrichtingen van het stembureau kunnen gadeslaan.

  Artikel J 17

     1. Op de tafel voor het stembureau ligt het uittreksel van ongeldige
       stempassen. De burgemeester draagt er zorg voor dat elk stembureau
       over dit uittreksel beschikt.

     2. Ieder stembureau beschikt over de wettelijke voorschriften die op
       de stemming betrekking hebben.

  Artikel J 18

     1. De stembus, vervaardigd volgens bij algemene maatregel van bestuur
       te geven voorschriften, staat bij de tafel, binnen het bereik van het
       lid van het stembureau dat belast is met de in artikel J 26, derde
       lid, bedoelde taak.

     2. Tijdig voor de aanvang van de stemming sluit het stembureau de
       stembus, na zich ervan overtuigd te hebben dat zij leeg is.

  Artikel J 19

   Bij algemene maatregel van bestuur kunnen nadere regels worden gesteld
   betreffende de inrichting van het stemlokaal.

  § 5. De stembiljetten

  Artikel J 20

     1. Op bij de verkiezingen te bezigen stembiljetten kunnen kiezers een
       keuze maken uit de kandidaten over wie de stemming moet geschieden. De
       stembiljetten zijn voorzien van de handtekening van de voorzitter van
       het hoofdstembureau alsmede van de naam van het vertegenwoordigend
       orgaan waarvoor de verkiezing geldt en een aanduiding van de
       kieskring.

     2. Bij ministeriële regeling wordt voor de stembiljetten een model
       vastgesteld.

  Artikel J 21

   De burgemeester draagt zorg dat voldoende stembiljetten en formulieren
   voor de processen-verbaal voor aanvang van de stemming bij elk stembureau
   in zijn gemeente aanwezig zijn.

  Artikel J 22 [Vervallen per 01-12-2013]

  Artikel J 23 [Vervallen per 01-12-2013]

  § 6. Het uitbrengen van de stem

  Artikel J 24

     1. Tot de stemming wordt slechts toegelaten de kiezer die bevoegd is
       aan de verkiezing deel te nemen, voor zover:

               a. de voorzitter van het stembureau de identiteit van de kiezer
            heeft vastgesteld aan de hand van een document als bedoeld in
            artikel 1 van de Wet op de identificatieplicht;

               b. de kiezer in het bezit is van de hem toegezonden of ingevolge
            artikel J 8 uitgereikte stempas, dan wel een kiezerspas of een
            volmachtbewijs.

     2. De in het eerste lid, onder a, bedoelde vaststelling van de
       identiteit kan ook geschieden aan de hand van een kopie van het
       proces-verbaal dat van een vermissing van het document op ambtseed is
       opgemaakt door een opsporingsambtenaar van de politie in het Europese
       deel van Nederland of in Bonaire, Sint Eustatius en Saba,
       onderscheidenlijk de politie van Aruba, van Curaçao of van Sint
       Maarten, in combinatie met een document van de kiesgerechtigde op
       diens naam en voorzien van zijn foto.

  Artikel J 25

     1. De kiezer overhandigt aan de voorzitter van het stembureau het in
       artikel J 24, eerste lid, onder a, genoemde identiteitsdocument, en de
       stempas.

     2. Indien de voorzitter constateert dat de kiezer niet beschikt over
       een geldig identiteitsdocument, wordt de kiezer niet toegelaten tot de
       stemming.

     3. Indien de kiezer naar het oordeel van de voorzitter over een geldig
       identiteitsdocument beschikt, controleert de voorzitter de echtheid
       van de stempas.

     4. Indien het stembureau constateert dat de stempas niet echt is neemt
       de voorzitter de stempas in en wordt de kiezer niet toegelaten tot de
       stemming.

     5. Indien de stempas echt is, gaat het tweede lid van het stembureau
       na of het volgnummer van de stempas voorkomt in het uittreksel van
       ongeldige stempassen, bedoeld in artikel J 7a, tweede volzin. Indien
       dat het geval is, neemt het tweede lid van het stembureau de stempas
       in en wordt de kiezer niet toegelaten tot de stemming.

     6. Indien het volgnummer van de stempas niet voorkomt in het
       uittreksel van ongeldige stempassen, controleert de voorzitter
       vervolgens of de gegevens op het identiteitsdocument overeenkomen met
       de gegevens op de stempas. Indien de voorzitter constateert dat de
       gegevens niet overeenkomen, wordt de kiezer niet toegelaten tot de
       stemming.

     7. Indien de kiezer beschikt over een geldig identiteitdocument en een
       geldige stempas en de identiteit op beide documenten overeenkomt,
       neemt het tweede lid van het stembureau de stempas in en wordt de
       kiezer toegelaten tot de stemming.

     8. Vervolgens overhandigt de voorzitter aan de kiezer een stembiljet.

     9. De voorzitter houdt aantekening van het aantal ingenomen geldige
       stempassen.

     10. De ingevolge dit artikel ingenomen stempassen die niet echt of
       ongeldig zijn, worden door het stembureau onbruikbaar gemaakt.

  Artikel J 26

     1. De kiezer gaat na ontvangst van het stembiljet naar een stemhokje
       en stemt aldaar door een wit stipje, geplaatst vóór de kandidaat van
       zijn keuze, rood te maken.

     2. Hij vouwt vervolgens het stembiljet dicht en gaat daarmee naar het
       stembureau.

     3. Het derde lid van het stembureau ziet erop toe, dat de kiezer het
       stembiljet in de stembus steekt.

  Artikel J 27

     1. Indien een kiezer zich bij de invulling van zijn stembiljet
       vergist, geeft hij dit aan de voorzitter terug. Deze verstrekt hem op
       zijn verzoek eenmaal een nieuw biljet.

     2. De teruggegeven stembiljetten worden door de voorzitter
       onmiddellijk onbruikbaar gemaakt op bij algemene maatregel van bestuur
       te regelen wijze.

  Artikel J 28

   Wanneer aan het stembureau blijkt dat een kiezer wegens zijn lichamelijke
   gesteldheid hulp behoeft, staat het toe dat deze zich laat bijstaan.

  Artikel J 29

     1. Indien het stembureau blijkt dat een kiezer het stembiljet niet in
       de stembus steekt, houdt de voorzitter daarvan aantekening.

     2. Indien een kiezer zijn stembiljet teruggeeft, wordt dit door de
       voorzitter onmiddellijk onbruikbaar gemaakt op een bij algemene
       maatregel van bestuur te regelen wijze.

  Artikel J 30

   Zodra de voor de stemming bepaalde tijd verstreken is, wordt dit door de
   voorzitter aangekondigd en worden alleen de op dat ogenblik in het
   stemlokaal of bij de ingang daarvan aanwezige kiezers nog tot de stemming
   toegelaten.

  Artikel J 31

   Bij algemene maatregel van bestuur kunnen nadere regels worden gesteld
   betreffende de gang van zaken bij de stemming.

  § 7 [Vervallen per 01-01-2010]

  Artikel J 32 [Vervallen per 01-01-2010]

  Artikel J 33 [Vervallen per 01-01-2010]

  Artikel J 34 [Vervallen per 01-01-2010]

  § 8. De orde in het stemlokaal

  Artikel J 35

     1. Gedurende de tijd dat het stembureau zitting houdt, zijn de kiezers
       bevoegd in het stemlokaal te vertoeven, voor zover de orde daardoor
       niet wordt verstoord en de voortgang van de zitting niet wordt
       belemmerd.

     2. De in het stemlokaal aanwezige kiezers kunnen mondeling bezwaren
       inbrengen, indien de stemming niet overeenkomstig de wet geschiedt.

     3. De bezwaren worden in het proces-verbaal van de zitting van het
       stembureau vermeld.

  Artikel J 36

   In het stemlokaal worden geen activiteiten ontplooid die erop gericht zijn
   de kiezers in hun keuze te beïnvloeden.

  Artikel J 37

   De voorzitter is belast met de handhaving van de orde tijdens de zitting.
   Hij kan daartoe de burgemeester om bijstand verzoeken.

  Artikel J 38

     1. Indien zich naar het oordeel van het stembureau omstandigheden
       voordoen in of bij het stemlokaal die de behoorlijke voortgang van de
       zitting onmogelijk maken, wordt dit door de voorzitter verklaard. De
       zitting wordt daarop geschorst. De voorzitter doet hiervan terstond
       mededeling aan de burgemeester. De burgemeester bepaalt vervolgens
       wanneer en waar de zitting wordt hervat.

     2. Bij of krachtens algemene maatregel van bestuur worden hieromtrent
       nadere regels gesteld.

  § 9. Waarnemers

  Artikel J 39

     1. Onze Minister van Buitenlandse Zaken kan ter uitvoering van een
       verdrag of een internationale afspraak personen toelaten die als
       waarnemer getuige mogen zijn van het verloop van de verkiezingen.

     2. Een waarnemer is bevoegd in het stemlokaal te vertoeven gedurende
       de tijd dat het stembureau zitting houdt.

     3. Bij of krachtens algemene maatregel van bestuur kunnen nadere
       regels worden gesteld omtrent waarneming bij de verkiezingen.

  Hoofdstuk K. Het stemmen met een kiezerspas

  Artikel K 1

     1. Aan de kiezer wordt overeenkomstig de bepalingen van dit hoofdstuk
       op zijn verzoek toegestaan binnen het gebied van het orgaan waarvoor
       de verkiezing wordt gehouden, aan de stemming deel te nemen in een
       stembureau van zijn keuze.

     2. Onverminderd het eerste lid kan de kiezer stemmen in de
       stemlokalen, bedoeld in artikel J 5, tweede lid.

  Artikel K 2

   Het in artikel K 1 bepaalde geldt niet voor de kiezer aan wie op zijn
   verzoek is toegestaan bij volmacht of per brief te stemmen.

  Artikel K 3

     1. De kiezer richt zijn verzoek, schriftelijk of mondeling, aan de
       burgemeester van de gemeente waar hij op de dag van de
       kandidaatstelling als kiezer is geregistreerd.

     2. Het schriftelijk verzoek dient uiterlijk vijf dagen voor de
       stemming te zijn ontvangen. Het mondeling verzoek wordt uiterlijk op
       de dag voor de stemming om twaalf uur gedaan. De burgemeester brengt
       deze termijnen op de dag van de kandidaatstelling ter openbare kennis.

  Artikel K 4

     1. Aan de kiezer wordt als bewijs dat aan zijn verzoek is voldaan een
       verklaring uitgereikt of verzonden, genaamd kiezerspas.

     2. De kiezer aan wie een kiezerspas is uitgereikt of verzonden, kan
       uitsluitend met deze pas aan de verkiezing deelnemen.

     3. Aan de kiezer wiens kiezerspas in het ongerede is geraakt, wordt
       geen nieuwe uitgereikt of verzonden.

     4. Bij ministeriële regeling wordt voor de kiezerspas een model
       vastgesteld.

  Artikel K 5 [Vervallen per 01-01-2010]

  Artikel K 6

     1. Voor een schriftelijk verzoek wordt gebruik gemaakt van een
       formulier dat bij de gemeente kosteloos verkrijgbaar is. Bij
       ministeriële regeling wordt voor het formulier een model vastgesteld.

     2. Een mondeling verzoek geschiedt door de kiezer in persoon bij de
       gemeente waar hij op de dag van de kandidaatstelling als kiezer is
       geregistreerd.

     3. Indien de kiezer reeds een stempas heeft ontvangen, voegt hij deze
       bij het schriftelijk verzoek, dan wel legt hij deze over bij het
       mondeling verzoek.

  Artikel K 7

     1. De kiezer die zijn werkelijke woonplaats buiten Nederland heeft en
       met een kiezerspas wenst te stemmen, voegt een verzoek daartoe bij het
       registratieverzoek, bedoeld in artikel D 3 of artikel D 3a.

     2. Onze Minister van Binnenlandse Zaken en Koninkrijksrelaties beslist
       op de verzoeken, ingediend bij de vertegenwoordiger van Nederland in
       Aruba, Curaçao of Sint Maarten.

     3. Voor het verzoekschrift wordt gebruik gemaakt van een formulier dat
       is opgenomen in de in artikel D 3b, zesde lid, bedoelde formulieren.

  Artikel K 8

     1. Op het schriftelijk verzoek wordt zo spoedig mogelijk beslist. Op
       het mondeling verzoek wordt terstond beslist.

     2. Het verzoek wordt slechts afgewezen, indien de verzoeker op de dag
       van de kandidaatstelling niet als kiezer is geregistreerd, hem
       overeenkomstig paragraaf 2 van hoofdstuk L is toegestaan bij volmacht
       te stemmen, of hem is toegestaan per brief te stemmen.

     3. Indien het verzoek niet in verdere behandeling wordt genomen of
       wordt afgewezen, wordt de beslissing met opgave van redenen
       schriftelijk aan de verzoeker medegedeeld.

     4. Artikel D 9 is van overeenkomstige toepassing op een beschikking
       als bedoeld in dit artikel.

  Artikel K 9 [Vervallen per 17-10-2013]

  Artikel K 10 [Vervallen per 17-10-2013]

  Artikel K 11

     1. Bij de stemming overhandigt de kiezer het in artikel J 24, eerste
       lid, onder a, genoemde identiteitsdocument, en de kiezerspas aan de
       voorzitter van het stembureau.

     2. Artikel J 25, tweede tot en met tiende lid, is van overeenkomstige
       toepassing.

  Artikel K 12 [Vervallen per 01-01-2010]

  Artikel K 13 [Vervallen per 01-01-2010]

  Hoofdstuk L. Het stemmen bij volmacht

  § 1. Algemene bepalingen

  Artikel L 1

   De kiezer die verwacht niet in staat te zullen zijn in persoon aan de
   stemming deel te nemen, kan overeenkomstig de bepalingen van dit hoofdstuk
   bij volmacht stemmen.

  Artikel L 2

     1. Een volmacht kan worden verleend hetzij op een schriftelijke
       aanvraag overeenkomstig het bepaalde in paragraaf 2, hetzij door
       overdracht van de stempas of kiezerspas overeenkomstig het bepaalde in
       paragraaf 3 van dit hoofdstuk.

     2. Een schriftelijke aanvraag om bij volmacht te stemmen kan niet
       worden ingediend door de kiezer aan wie een kiezerspas of een
       briefstembewijs is verstrekt.

  Artikel L 3

   De gemachtigde kan een volmachtstem uitsluitend tegelijk met zijn eigen
   stem voor die verkiezing uitbrengen.

  Artikel L 4

   Een kiezer mag per verkiezing niet meer dan twee aanwijzingen als
   gemachtigde aannemen.

  Artikel L 5

     1. De volmachtgever is niet bevoegd een eenmaal verleende
       schriftelijke volmacht in te trekken of na het verlenen van volmacht
       in persoon aan de stemming deel te nemen.

     2. Een volmacht die is verleend door overdracht van de stempas of
       kiezerspas kan tot het uitbrengen van een stem door de gemachtigde
       door de volmachtgever worden ingetrokken.

     3. Een schriftelijke aanvrage om bij volmacht te stemmen kan worden
       ingetrokken, zolang daarop niet is beslist.

  Artikel L 6

     1. Aan de gemachtigde wordt ten bewijze van zijn bevoegdheid een
       verklaring verstrekt, genaamd volmachtbewijs.

     2. Aan de gemachtigde wiens volmachtbewijs in het ongerede is geraakt,
       wordt geen nieuw verstrekt.

  § 2. De schriftelijke aanvraag om bij volmacht te stemmen

  Artikel L 7

     1. Het verzoekschrift, bedoeld in artikel L 8, dient uiterlijk vijf
       dagen voor de stemming te zijn ontvangen.

     2. De burgemeester brengt deze termijn op de dag van de
       kandidaatstelling ter openbare kennis.

  Artikel L 8

     1. De kiezer die bij volmacht wenst te stemmen, dient daartoe een
       verzoekschrift in bij de burgemeester van de gemeente waar hij op de
       dag van de kandidaatstelling als kiezer is geregistreerd. Voor dit
       verzoekschrift wordt gebruik gemaakt van een formulier, dat bij elke
       gemeente, kosteloos, verkrijgbaar is. De burgemeester kan ter
       voorkoming van misbruik beperkingen stellen aan de
       verkrijgbaarstelling. Een daartoe strekkend besluit brengt hij ter
       openbare kennis.

     2. In zijn verzoekschrift wijst de kiezer een gemachtigde aan. Als
       gemachtigde kan slechts optreden degene die op de dag van de
       kandidaatstelling als kiezer is geregistreerd binnen het gebied
       waarvoor de verkiezing geldt.

     3. Bij het verzoekschrift wordt ingediend een verklaring van de
       gemachtigde dat deze bereid is als zodanig op te treden.

     4. Bij ministeriële regeling worden voor het verzoekschrift en de
       verklaring modellen vastgesteld.

  Artikel L 9

     1. De kiezer die zijn werkelijke woonplaats buiten Nederland heeft en
       bij volmacht wenst te stemmen, voegt een verzoek daartoe bij het
       registratieverzoek, bedoeld in artikel D 3 of artikel D 3a.

     2. Onze Minister van Binnenlandse Zaken en Koninkrijksrelaties beslist
       op de verzoeken, ingediend bij de vertegenwoordiger van Nederland in
       Aruba, Curaçao of Sint Maarten.

     3. Voor het verzoekschrift wordt gebruik gemaakt van een formulier dat
       is opgenomen in de in artikel D 3b, zesde lid, bedoelde formulieren.

  Artikel L 10

   Het verzoek wordt afgewezen, indien:

     a. blijkt dat de kiezer niet zelf de gemachtigde heeft aangewezen;

     b. aan de kiezer die het verzoek heeft ingediend reeds een kiezerspas
       of een briefstembewijs is verstrekt;

     c. de verklaring van de gemachtigde dat deze bereid is als zodanig op
       te treden, ontbreekt;

     d. degene die als gemachtigde is aangewezen, niet als kiesgerechtigde
       is geregistreerd binnen het gebied waarvoor de verkiezing geldt.

  Artikel L 11

     1. Op het verzoek wordt zo spoedig mogelijk beslist, doch niet eerder
       dan op de dag van de kandidaatstelling.

     2. Bij inwilliging wordt een volmachtbewijs opgemaakt. Bij
       ministeriële regeling wordt voor dit bewijs een model vastgesteld. De
       inwilliging wordt aan de volmachtgever bekendgemaakt.

     3. Indien het verzoek niet in verdere behandeling wordt genomen of
       wordt afgewezen, wordt de beslissing met opgave van redenen
       schriftelijk aan de verzoeker medegedeeld. Degene die zich bereid
       heeft verklaard als gemachtigde op te treden wordt van de beslissing
       in kennis gesteld.

     4. Artikel D 9 is van overeenkomstige toepassing op een beschikking
       als bedoeld in dit artikel.

  Artikel L 12 [Vervallen per 01-12-2013]

  Artikel L 13

   De burgemeester, respectievelijk Onze Minister van Binnenlandse Zaken en
   Koninkrijksrelaties, doet het volmachtbewijs aan de gemachtigde toekomen.

  § 3. Het verlenen van volmacht door overdracht van de stempas of kiezerspas
  aan een andere kiezer

  Artikel L 14

     1. De kiezer met een stempas kan een andere kiezer machtigen om voor
       hem te stemmen, indien de gemachtigde stemt in de gemeente van de
       volmachtgever.

     2. De kiezer met een kiezerspas kan een andere kiezer machtigen om
       voor hem te stemmen.

     3. Hij tekent daartoe het formulier dat voorkomt op de stempas of
       kiezerspas en laat de pas door de gemachtigde mede-ondertekenen.

     4. Hij draagt de aldus in een volmachtbewijs omgezette stempas of
       kiezerspas aan de gemachtigde over.

  Artikel L 15

     1. De kiezer verleent geen volmacht in een stemlokaal.

     2. Indien een volmacht is verleend in het stemlokaal, kan de
       gemachtigde de volmachtstem niet uitbrengen. Indien de gemachtigde het
       volmachtbewijs aan de voorzitter van het stembureau heeft overhandigd,
       geeft de voorzitter het volmachtbewijs aan de volmachtgever, of,
       indien deze het stemlokaal heeft verlaten, aan de gemachtigde.

  Artikel L 16 [Vervallen per 01-01-2010]

  § 4. Het stemmen door de gemachtigde

  Artikel L 17

     1. De gemachtigde overhandigt aan de voorzitter van het stembureau het
       volmachtbewijs.

     2. Indien het een volmachtbewijs betreft als bedoeld in hoofdstuk L,
       paragraaf 3, overhandigt de gemachtigde tevens een kopie van een
       identiteitsdocument als bedoeld in artikel J 24, van de volmachtgever.

     3. Artikel J 25, tweede tot en met tiende lid, is van overeenkomstige
       toepassing.

  Hoofdstuk M. Het stemmen per brief

  § 1. Algemene bepalingen

  Artikel M 1

   Bij de verkiezing van de leden van de Tweede Kamer wordt aan de kiezer die
   op de dag van de kandidaatstelling zijn werkelijke woonplaats buiten
   Nederland heeft, dan wel op de dag der stemming buiten Nederland zal
   verblijven, overeenkomstig het bepaalde in dit hoofdstuk op zijn verzoek
   toegestaan per brief te stemmen.

  Artikel M 2

     1. De aan de kiezer ten bewijze van de voldoening aan zijn verzoek te
       verstrekken verklaring draagt de naam van briefstembewijs.

     2. Een aan de kiezer verzonden briefstembewijs kan niet door een nieuw
       worden vervangen.

     3. Aan de kiezer aan wie een briefstembewijs is verstrekt, wordt geen
       stempas toegezonden. Hij mag slechts op de in artikel M 7 aangewezen
       wijze aan de stemming deelnemen.

  Artikel M 3

     1. De kiezer die zijn werkelijke woonplaats buiten Nederland heeft en
       per brief wenst te stemmen, voegt een verzoek daartoe bij het
       registratieverzoek, bedoeld in artikel D 3 of artikel D 3a. De overige
       kiezers dienen een zodanig verzoekschrift uiterlijk op de
       achtentwintigste dag voor de stemming in bij de burgemeester van de
       gemeente waar zij als kiezer zijn geregistreerd.

     2. In het verzoekschrift geeft de kiezer een adres op buiten Nederland
       waar hij de stukken, bedoeld in artikel M 6, eerste lid, wenst te
       ontvangen.

     3. Onze Minister van Binnenlandse Zaken en Koninkrijksrelaties beslist
       op de verzoeken, ingediend bij de vertegenwoordiger van Nederland in
       Aruba, Curaçao of Sint Maarten.

     4. Voor het verzoekschrift, bedoeld in het eerste lid, eerste zin,
       wordt gebruik gemaakt van een formulier dat is opgenomen in de in
       artikel D 3b, zesde lid, bedoelde formulieren.

     5. Voor het verzoekschrift, bedoeld in het eerste lid, tweede zin,
       wordt gebruik gemaakt van een formulier dat bij elke gemeente
       kosteloos verkrijgbaar is. Bij ministeriële regeling wordt voor het
       formulier een model vastgesteld.

  Artikel M 4

     1. Op het verzoek wordt zo spoedig mogelijk beslist.

     2. Het verzoek wordt slechts afgewezen, indien gebleken is dat de
       verzoeker niet tot de in artikel M 1 bedoelde kiezers behoort.

     3. Indien het verzoek niet in verdere behandeling wordt genomen of
       wordt afgewezen, wordt de beslissing met opgave van redenen
       schriftelijk aan de verzoeker medegedeeld.

     4. Indien het een verzoekschrift als bedoeld in artikel M 3, eerste
       lid, tweede volzin, betreft en het verzoekschrift afkomstig is van een
       persoon die als kiezer in een andere gemeente in Nederland is
       geregistreerd dan de gemeente 's-Gravenhage, zendt de burgemeester het
       ingewilligde verzoekschrift zo spoedig mogelijk door naar de
       burgemeester van 's-Gravenhage.

     5. Artikel D 9 is van overeenkomstige toepassing op een beschikking
       als bedoeld in dit artikel.

  Artikel M 5 [Vervallen per 01-01-2010]

  Artikel M 6

     1. De burgemeester van 's-Gravenhage zendt de kiezers, bedoeld in de
       artikelen D 3 en M 3, eerste lid, tweede zin, en de vertegenwoordiger
       van Nederland in Aruba, Curaçao en Sint Maarten zendt de kiezers,
       bedoeld in artikel D 3a, zo spoedig mogelijk op bij algemene maatregel
       van bestuur te bepalen wijze:

               a. een stembiljet;

               b. een geadresseerde retourenveloppe;

               c. het briefstembewijs, bevattende een door de kiezer te
            ondertekenen verklaring dat hij het stembiljet persoonlijk heeft
            ingevuld;

               d. een enveloppe voor het stembiljet;

               e. een handleiding voor de kiezer.

     2. Bij ministeriële regeling worden voor de stukken, bedoeld in het
       eerste lid, onder b, c ,d en e, modellen vastgesteld.

     3. De vertegenwoordiger van Nederland in Aruba, Curaçao en Sint
       Maarten draagt er zorg voor dat de stembiljetten alsmede de
       formulieren voor de processen-verbaal voor de briefstembureaus in
       Aruba, Curaçao, respectievelijk Sint Maarten tijdig in gereedheid
       worden gebracht.

  Artikel M 6a

     1. De burgemeester van 's-Gravenhage zet op de retourenveloppe het
       adres van:

               a. het briefstembureau, indien dat voor de kiesgerechtigde is
            ingesteld op grond van artikel M 13, eerste, tweede en vierde
            lid;

               b. de vertegenwoordiger van Aruba, Curaçao of Sint Maarten,
            indien voor de kiesgerechtigde een briefstembureau is ingesteld
            op Aruba, Curaçao respectievelijk Sint Maarten;

               c. de burgemeester van 's-Gravenhage, in alle overige gevallen.

     2. De vertegenwoordiger van Nederland in Aruba, Curaçao en Sint
       Maarten zet op de retourenveloppe het adres van de vertegenwoordiger
       van Nederland in Aruba, Curaçao respectievelijk Sint Maarten.

  Artikel M 7

     1. De kiezer stemt door op het hem toegezonden stembiljet een wit
       stipje, geplaatst vóór de kandidaat van zijn keuze, rood, blauw, zwart
       of groen te maken.

     2. Daarna vouwt hij het stembiljet dicht op zodanige wijze dat de
       namen van de kandidaten niet zichtbaar zijn en doet hij het stembiljet
       in de enveloppe voor het stembiljet.

     3. Hij ondertekent een op het briefstembewijs gestelde verklaring, dat
       hij het stembiljet persoonlijk heeft ingevuld.

     4. Vervolgens doet hij het briefstembewijs en de enveloppe met het
       stembiljet in de bijbehorende retourenveloppe en retourneert hij deze
       gesloten naar het adres dat op de retourenveloppe staat. De kiezer
       draagt er zorg voor dat de retourenveloppe voldoende is gefrankeerd.

     5. Indien de retourenveloppe is geadresseerd aan de burgemeester van
       's-Gravenhage, kan de kiezer de retourenveloppe doen toekomen aan het
       hoofd van de consulaire post waaronder de woon- en verblijfplaats van
       de kiezer ressorteert. Het hoofd van de consulaire post draagt zorg
       voor spoedige doorzending naar de burgemeester van 's-Gravenhage.

     6. Indien de retourenveloppe is geadresseerd aan de vertegenwoordiger
       van Nederland in Aruba, Curaçao of Sint Maarten, kan de kiezer de
       retourenveloppe inleveren bij een of meer locaties die zijn aangewezen
       door deze vertegenwoordiger. De vertegenwoordiger maakt deze locaties
       bekend in de handleiding voor de kiezer, bedoeld in artikel M 6,
       eerste lid, onderdeel e.

  Artikel M 7a

   Bij algemene maatregel van bestuur kunnen nadere regels worden gesteld met
   betrekking tot het stemmen per brief.

  § 2. Briefstembureaus in de gemeente 's-Gravenhage

  Artikel M 8

     1. De stukken, bedoeld in artikel M 7, vierde lid, dienen uiterlijk op
       de dag der stemming om vijftien uur in het bezit te zijn van de
       burgemeester van 's-Gravenhage.

     2. De burgemeester draagt er zorg voor dat de tijdig binnengekomen
       retourenveloppen die voldoende zijn gefrankeerd, op de dag der
       stemming voor eenentwintig uur ongeopend overhandigd worden aan de
       voorzitters van de stembureaus, bedoeld in artikel M 9.

     3. Op de retourenveloppen die te laat zijn binnengekomen, worden door
       de burgemeester de dag en, indien dit de dag van de stemming is,
       tevens het uur van binnenkomst aangetekend. Deze retourenveloppen en
       de retourenveloppen die niet voldoende zijn gefrankeerd, worden door
       de burgemeester ongeopend in een of meer te verzegelen pakken gedaan.
       Ook de binnengekomen stembiljetten en briefstembewijzen die niet in de
       daarvoor bestemde retourenveloppen zijn teruggezonden, worden door de
       burgemeester in een of meer te verzegelen pakken gedaan.

     4. De burgemeester bewaart de pakken, bedoeld in het derde lid, drie
       maanden nadat over de toelating van de gekozenen is beslist. Daarna
       vernietigt hij deze pakken onmiddellijk. Van de vernietiging wordt
       proces-verbaal opgemaakt.

  Artikel M 9

     1. Burgemeester en wethouders van 's-Gravenhage wijzen in hun gemeente
       briefstembureaus aan. Deze stembureaus zijn uitsluitend bestemd voor
       per brief uit te brengen stemmen. Ten aanzien van deze stembureaus
       zijn artikel J 11 en artikel J 16, voor zover dat artikel betrekking
       heeft op stemhokjes, niet van toepassing.

     2. Burgemeester en wethouders kunnen in afwijking van artikel J 1
       bepalen, dat deze stembureaus ten behoeve van het verrichten van de
       handelingen, bedoeld in de artikelen M 10 en M 11, tevens zitting
       houden vanaf zeven dagen voor de dag van stemming op door burgemeester
       en wethouders te bepalen tijden. In dat geval draagt de burgemeester
       er in afwijking van artikel M 8, tweede lid, zorg voor dat de
       binnengekomen retourenveloppen die voldoende zijn gefrankeerd, op deze
       dagen worden overhandigd aan de voorzitter van de briefstembureaus.

     3. Indien burgemeester en wethouders van 's-Gravenhage gebruik hebben
       gemaakt van de bevoegdheid, bedoeld in het tweede lid, vangen deze
       stembureaus op de dag van stemming eerst met de handelingen bedoeld in
       de artikelen M 10 en M 11, aan, nadat het stembureau overeenkomstig
       artikel N 16a, eerste lid, de stemopneming heeft verricht ten aanzien
       van de stembiljetten die zich bij aanvang van de dag van stemming in
       de stembus bevinden.

     4. In afwijking van artikel J 1, tweede lid, eindigt de stemming op de
       dag der stemming zodra de briefstembureaus de handelingen, bedoeld in
       de artikelen M 10 en M 11, ten aanzien van alle tijdig binnengekomen
       retourenveloppen hebben beëindigd.

     5. Bij algemene maatregel van bestuur worden nadere regels gesteld met
       betrekking tot de zittingen, bedoeld in het tweede lid, en het bewaren
       van de stembescheiden.

     6. In plaats van het in artikel J 17, eerste lid, bedoelde afschrift
       liggen op de tafel van deze stembureaus de ingewilligde
       verzoekschriften.

     7. Artikel E 4 is van overeenkomstige toepassing.

  Artikel M 10

     1. De voorzitter van het stembureau opent de retourenveloppe en neemt
       het briefstembewijs en de enveloppe met het stembiljet eruit. Hij
       controleert of de verklaring dat de kiezer het stembiljet persoonlijk
       heeft ingevuld, is ondertekend en of de daaronder geplaatste
       handtekening overeenstemt met de handtekening onder het ingewilligde
       verzoekschrift. Vervolgens overhandigt hij het briefstembewijs aan het
       tweede lid van het stembureau.

     2. Het tweede lid van het stembureau houdt, door op het verzoekschrift
       zijn paraaf te stellen, aantekening dat de kiezer van zijn kiesrecht
       gebruik heeft gemaakt.

     3. De voorzitter overhandigt vervolgens de enveloppe met het
       stembiljet ongeopend aan het derde lid van het stembureau. Indien het
       stembiljet zich niet in de daartoe bestemde enveloppe bevindt,
       overhandigt de voorzitter het stembiljet, zonder het in te zien,
       dichtgevouwen aan het derde lid van het stembureau.

     4. Het derde lid van het stembureau steekt de enveloppe met het
       stembiljet in de stembus. Indien het stembiljet zich niet in de
       daartoe bestemde enveloppe bevindt, steekt het derde lid van het
       stembureau het stembiljet, zonder het in te zien, dichtgevouwen in de
       stembus.

  Artikel M 11

     1. Indien de retourenveloppe niet zowel een geldig briefstembewijs als
       een stembiljet, onderscheidenlijk de in artikel M 6, eerste lid, onder
       d, bedoelde enveloppe met stembiljet, bevat, dan wel de op het
       briefstembewijs gestelde verklaring van de kiezer dat hij het
       stembiljet persoonlijk heeft ingevuld, niet door deze is ondertekend,
       voegt de voorzitter de aangetroffen bescheiden, zonder het stembiljet
       in te zien dan wel zonder de enveloppe met het stembiljet te openen,
       wederom in de retourenveloppe en legt hij deze, na haar te hebben
       verzegeld, terzijde.

     2. Indien in een retourenveloppe twee of meer stembiljetten,
       onderscheidenlijk enveloppen met stembiljet, zijn gevoegd, doet de
       voorzitter alle stembiljetten, onderscheidenlijk enveloppen met
       stembiljet en briefstembewijzen, zonder de stembiljetten in te zien
       dan wel de enveloppen met stembiljet te openen, wederom in de
       retourenveloppe en legt hij deze, na haar te hebben verzegeld,
       terzijde.

  Artikel M 12 [Vervallen per 01-12-2013]

  § 3. Briefstembureaus buiten Nederland

  Artikel M 13

     1. Onze Minister van Buitenlandse Zaken kan in overeenstemming met
       Onze Minister van Binnenlandse Zaken en Koninkrijksrelaties in een
       land een diplomatieke of consulaire vertegenwoordiging van Nederland
       aanwijzen waar een briefstembureau wordt ingesteld. Van deze
       aanwijzing wordt mededeling gedaan in de Staatscourant.

     2. Een briefstembureau kan ook voor kiesgerechtigden die hun
       werkelijke woonplaats in een ander land hebben dan het land waarin de
       diplomatieke of consulaire vertegenwoordiging van Nederland gevestigd
       is, worden ingesteld.

     3. Onze Minister van Binnenlandse Zaken en Koninkrijksrelaties stelt
       in Aruba, in Curaçao en in Sint Maarten briefstembureaus in bij de
       Vertegenwoordiging van Nederland.

     4. Onze Minister van Defensie kan in overeenstemming met Onze Minister
       van Binnenlandse Zaken en Koninkrijksrelaties een of meer militaire
       missies buiten het Koninkrijk aanwijzen ten behoeve waarvan aldaar een
       briefstembureau wordt ingesteld.

     5. De leden en plaatsvervangende leden van de in het eerste, derde en
       vierde lid bedoelde briefstembureaus worden tijdig voor elke
       verkiezing benoemd door Onze Minister van Buitenlandse Zaken,
       onderscheidenlijk Onze Minister van Binnenlandse Zaken en
       Koninkrijksrelaties, onderscheidenlijk Onze Minister van Defensie.

  Artikel M 14

   Indien op grond van artikel M 13 voor de kiesgerechtigde een
   briefstembureau is ingesteld, zendt de burgemeester van 's-Gravenhage het
   ingewilligde verzoekschrift naar dat briefstembureau.

  Artikel M 15 [Vervallen per 01-12-2013]

  Artikel M 16

     1. De artikelen M 8, eerste tot en met het derde lid, en M 9 zijn van
       overeenkomstige toepassing op briefstembureaus in het buitenland, met
       dien verstande dat:

               a. aan de burgemeester opgedragen taken worden verricht door het
            briefstembureau dan wel door de vertegenwoordiger van Nederland
            in Aruba, Curaçao of Sint Maarten;

               b. de bevoegdheden van burgemeester en wethouders bevoegdheden
            zijn van Onze Minister van Buitenlandse Zaken, Onze Minister van
            Binnenlandse Zaken en Koninkrijksrelaties, respectievelijk Onze
            Minister van Defensie;

               c. indien een tijdsverschil met Nederland bestaat, de genoemde
            tijdstippen naar plaatselijke tijd gelden.

     2. De artikelen M 10 en M 11 zijn van toepassing op briefstembureaus
       in het buitenland.

  Artikel M 17

   Voor de zitting van briefstembureaus buiten Nederland kan Onze Minister
   van Buitenlandse Zaken danwel Onze Minister van Binnenlandse Zaken en
   Koninkrijksrelaties danwel Onze Minister van Defensie, een later
   aanvangstijdstip bepalen dan het in artikel J 1, tweede lid, genoemde.

  Hoofdstuk N. De stemopneming door het stembureau

  § 1. Algemene bepalingen

  Artikel N 1

     1. Onmiddellijk nadat de stemming is geëindigd, stelt het stembureau
       vast de aantallen geldige stempassen, kiezerspassen en
       volmachtbewijzen. De som van deze aantallen is het aantal kiezers dat
       tot de stemming is toegelaten.

     2. De aantallen worden door de voorzitter aan de aanwezige kiezers
       medegedeeld.

  Artikel N 2

     1. Het stembureau doet in afzonderlijke pakken:

               a. de geldige stempassen, kiezerspassen en volmachtbewijzen;

               b. de onbruikbaar gemaakte stempassen, kiezerspassen en
            volmachtbewijzen;

               c. de onbruikbaar gemaakte stembiljetten;

               d. de niet gebruikte stembiljetten.

     2. Elk pak wordt verzegeld en voorzien van de naam van de gemeente en
       het nummer van het stembureau.

  Artikel N 3

   Onmiddellijk na de in artikel N 2 voorgeschreven verzegelingen wordt de
   stembus geopend.

  Artikel N 4 [Vervallen per 01-12-2013]

  Artikel N 5

   De leden van het stembureau openen de stembiljetten en voegen deze
   lijstgewijze bijeen. Zij kunnen zich bij deze werkzaamheden doen bijstaan
   door plaatsvervangende leden en door ambtenaren van de gemeente, daartoe
   door burgemeester en wethouders aan te wijzen.

  Artikel N 6

     1. Het stembureau stelt ten aanzien van iedere lijst vast:

               a. het aantal op iedere kandidaat uitgebrachte stemmen;

               b. de som van de aantallen stemmen, bedoeld onder a.

     2. Daarnaast stelt het stembureau vast:

               a. het aantal blanco stemmen;

               b. het aantal ongeldige stemmen.

     3. De som van de aantallen op kandidaten uitgebrachte stemmen, blanco
       stemmen en ongeldige stemmen is het aantal stemmen dat is geteld.

  Artikel N 7

     1. Blanco is de stem uitgebracht op een stembiljet dat door de kiezer
       is ingeleverd zonder dat hij geheel of gedeeltelijk een wit stipje in
       een stemvak rood heeft gemaakt en zonder dat hij anderszins op het
       stembiljet geschreven of getekend heeft.

     2. Ongeldig is de stem uitgebracht op een ander stembiljet dan bij of
       krachtens deze wet mag worden gebruikt.

     3. Voorts is ongeldig de stem die niet als blanco wordt aangemerkt,
       maar waarbij de kiezer op het stembiljet niet, door het geheel of
       gedeeltelijk rood maken van het witte stipje in een stemvak, op
       ondubbelzinnige wijze heeft kenbaar gemaakt op welke kandidaat hij
       zijn stem uitbrengt, of waarbij op het stembiljet bijvoegingen zijn
       geplaatst waardoor de kiezer kan worden geïdentificeerd.

  Artikel N 8

     1. Het stembureau beslist met inachtneming van artikel N 7 over de
       geldigheid van het stembiljet.

     2. De voorzitter maakt de reden van ongeldigverklaring en van twijfel
       over de geldigheid, alsmede de beslissing daaromtrent onmiddellijk
       bekend.

     3. Indien een van de aanwezige kiezers dit verlangt, moet het biljet
       worden getoond. De kiezers kunnen mondeling bezwaren tegen de genomen
       beslissing inbrengen.

  Artikel N 8a

   Het stembureau stelt vast het verschil tussen het aantal kiezers dat tot
   de stemming is toegelaten en het aantal stemmen dat is geteld. Voor zover
   mogelijk geeft het stembureau hiervoor een verklaring.

  Artikel N 9

     1. Terstond nadat de stemmen zijn opgenomen, deelt de voorzitter de
       aantallen, bedoeld in de artikelen N 6 en N 8a, mede. Door de
       aanwezige kiezers kunnen mondeling bezwaren worden ingebracht.

     2. Vervolgens worden de stembiljetten met een blanco stem en de
       ongeldig verklaarde stembiljetten in pakken gedaan, die worden
       verzegeld. Op deze pakken wordt vermeld:

               a. de naam van de gemeente en het nummer van het stembureau;

               b. het aantal stembiljetten dat het pak bevat.

     3. Daarop worden de geldige stembiljetten, lijstgewijs gerangschikt,
       in een of meer pakken gedaan, die worden verzegeld.

     4. Op ieder pak, in het derde lid bedoeld, worden vermeld:

               a. de naam van de gemeente en het nummer van het stembureau;

               b. het aantal stembiljetten dat het pak bevat, alsmede, indien de
            biljetten in meer dan één pak worden gedaan, de nummers van de
            lijsten waarop de ingesloten biljetten betrekking hebben.

  Artikel N 10

     1. Nadat alle werkzaamheden, in artikel N 9 vermeld, zijn beëindigd,
       wordt onmiddellijk proces-verbaal opgemaakt van de stemming en van de
       stemopneming. Alle ingebrachte bezwaren worden in het proces-verbaal
       vermeld.

     2. Het proces-verbaal wordt door alle aanwezige leden van het
       stembureau getekend.

     3. Bij ministeriële regeling wordt voor het proces-verbaal een model
       vastgesteld.

  Artikel N 11

     1. Het proces-verbaal wordt met de verzegelde pakken, bedoeld in
       artikel N 2, alsmede met die, bedoeld in artikel N 9, door de
       voorzitter of een door hem aan te wijzen ander lid van het stembureau
       naar de burgemeester overgebracht.

     2. Nadat de burgemeester van alle in zijn gemeente gevestigde
       stembureaus het proces-verbaal heeft ontvangen, stelt hij ten aanzien
       van iedere kandidaat en iedere lijst vast het aantal stemmen dat in
       zijn gemeente op die kandidaat, onderscheidenlijk die lijst, is
       uitgebracht.

     3. De burgemeester stelt tevens vast:

               a. het aantal blanco stemmen;

               b. het aantal ongeldige stemmen;

               c. het aantal stemmen dat bij volmacht is uitgebracht; en

               d. het verschil tussen het aantal kiezers dat tot de stemming is
            toegelaten en het aantal stemmen dat is geteld. Voor zover
            mogelijk geeft de burgemeester hiervoor een verklaring.

     4. De burgemeester van 's-Gravenhage maakt bij de vaststelling,
       bedoeld in het tweede en derde lid, apart melding van het aantal
       stemmen dat ten aanzien van iedere kandidaat en iedere lijst in de
       briefstembureaus op die kandidaat, onderscheidenlijk die lijst, is
       uitgebracht.

     5. Voor de in het tweede en derde lid bedoelde vaststelling wordt
       gebruik gemaakt van een formulier waarvoor bij ministeriële regeling
       een model wordt vastgesteld.

  Artikel N 12

     1. De burgemeester brengt de processen-verbaal en de opgave van de
       door hem vastgestelde aantallen stemmen onverwijld over naar het
       hoofdstembureau. Tevens legt hij een afschrift van deze stukken
       onverwijld voor een ieder ter inzage op het gemeentehuis totdat over
       de toelating van de gekozenen is beslist.

     2. De burgemeester brengt de pakken, bedoeld in artikel N 9, op
       verzoek van het centraal stembureau over naar het centraal stembureau.

     3. De burgemeester bewaart de pakken, bedoeld in de artikelen N 2 en N
       9, die niet naar het centraal stembureau zijn overgebracht, en de
       afschriften, bedoeld in het eerste lid, drie maanden nadat over de
       toelating van de gekozenen is beslist. Daarna vernietigt hij deze
       stukken onmiddellijk, tenzij:

               a. de officier van justitie of de rechter-commissaris in het
            kader van een strafrechtelijk onderzoek een verzoek heeft gedaan
            tot overdracht van deze stukken, in welk geval de vernietiging
            plaatsvindt nadat dit onderzoek is afgerond;

               b. strafvervolging is ingesteld wegens een strafbaar gestelde
            gedraging in de Kieswet, de artikelen 125 tot en met 129 van het
            Wetboek van Strafrecht of de artikelen 131 tot en met 135 van het
            Wetboek van Strafrecht BES, in welk geval de vernietiging
            plaatsvindt nadat er een onherroepelijke rechterlijke uitspraak
            is.

     4. Van de vernietiging wordt proces-verbaal opgemaakt.

  Artikel N 13

   Nadat is beslist over de toelating van de gekozenen, is de burgemeester
   bevoegd, de pakken, bedoeld in de artikelen N 2 en N 9, die niet naar het
   centraal stembureau zijn overgebracht, te openen en deze pakken, alsmede
   de afschriften, bedoeld in artikel N 12, eerste lid, over te dragen aan de
   officier van justitie ten dienste van een onderzoek naar enig strafbaar
   feit.

  Artikel N 14 [Vervallen per 01-12-2013]

  § 2. Bijzondere bepalingen betreffende de stemopneming door briefstembureaus

  Artikel N 15

   In afwijking van artikel N 1, eerste lid, stelt het stembureau vast het
   aantal door het stembureau ontvangen retourenveloppen en het aantal
   ingevolge artikel M 11 terzijde gelegde retourenveloppen. Het verschil
   tussen deze aantallen is het aantal kiezers dat tot de stemming is
   toegelaten.

  Artikel N 16

     1. Bij een briefstembureau worden, nadat aan artikel N 1, tweede lid,
       toepassing is gegeven, de ingewilligde verzoekschriften te zamen met
       een gewaarmerkte verklaring van het stembureau betreffende het aantal
       gestelde parafen, in een pak gedaan, dat wordt verzegeld. Vervolgens
       worden op overeenkomstige wijze ingepakt de retourenveloppen, bedoeld
       in artikel M 11, alsmede de ingeleverde briefstembewijzen.

     2. Alvorens over te gaan tot de handelingen, bedoeld in artikel N 4,
       opent de voorzitter van het briefstembureau de enveloppen die zich in
       de stembus bevinden. Indien in een enveloppe zich geen of meer dan één
       stembiljet bevindt, wordt hiervan een aantekening gemaakt. Indien zich
       meer dan één stembiljet in één enveloppe bevindt, doet de voorzitter
       van het briefstembureau deze biljetten wederom in de enveloppe en legt
       hij deze, na haar te hebben verzegeld, terzijde.

     3. Artikel N 7 is van toepassing, met dien verstande dat voor de
       toepassing van het eerste lid, in plaats van «rood heeft gemaakt»
       wordt gelezen: rood, blauw, zwart of groen heeft gemaakt, en dat voor
       de toepassing van het derde lid, in plaats van «rood maken» wordt
       gelezen: rood, blauw, zwart of groen maken.

     4. Artikel N 8, eerste lid, is van toepassing, met dien verstande dat
       in plaats van «artikel N 7» wordt gelezen: artikel N 16, derde lid,.

  Artikel N 16a

     1. Indien gebruik is gemaakt van de bevoegdheid, bedoeld in artikel M
       9, tweede lid, vangt het briefstembureau in afwijking van artikel N 1
       de stemopneming op de dag van stemming aan om zeven uur dertig ten
       aanzien van de stembiljetten die zich op dat moment in de stembus
       bevinden.

     2. Ten behoeve van de handelingen, bedoeld in de artikelen M 10 en M
       11, ten aanzien van de nog niet geopende retourenveloppen wordt de
       stemopneming volgens bij algemene maatregel van bestuur te stellen
       regels geschorst. Zodra deze handelingen ten aanzien van alle tijdig
       binnengekomen retourenveloppen zijn beëindigd, wordt de stemopneming
       volgens bij algemene maatregel van bestuur te stellen regels hervat.

     3. Zolang de stemming niet op alle stembureaus in Nederland is
       geëindigd, blijft artikel N 9 buiten toepassing. Voorts is een ieder
       die ambtshalve kennis kan nemen van de vastgestelde aantallen stemmen,
       zolang verplicht tot geheimhouding daarvan.

  Artikel N 17

     1. Indien in een briefstembureau buiten Nederland de stemopneming,
       gemeten naar Nederlandse tijd, eerder aanvangt dan in Nederland,
       blijft artikel N 9, eerste lid, buiten toepassing.

     2. In dat geval draagt het hoofd van de diplomatieke of consulaire
       vertegenwoordiging danwel de vertegenwoordiger van Nederland in Aruba,
       Curaçao of Sint Maarten danwel de Nederlandse leiding van de militaire
       missie er zorg voor dat een afschrift van het proces-verbaal van het
       briefstembureau vanaf de volgende dag gedurende vier weken bij de
       vertegenwoordiging danwel de Nederlandse leiding van de militaire
       missie voor een ieder ter inzage ligt.

  Artikel N 18

   De leden van een briefstembureau buiten Nederland kunnen zich doen
   bijstaan door plaatsvervangende leden en door personen, werkzaam op de
   diplomatieke of consulaire vertegenwoordiging danwel op de
   Vertegenwoordiging van Nederland in Aruba, Curaçao of Sint Maarten danwel
   op de militaire basis waar een briefstembureau is ingesteld, daartoe aan
   te wijzen door de voorzitter van het briefstembureau.

  Artikel N 19

   Bij briefstembureaus buiten Nederland wordt op de in artikel N 9 bedoelde
   pakken de naam van het land waarin het briefstembureau is gevestigd,
   vermeld.

  Artikel N 20

     1. Het proces-verbaal van een briefstembureau buiten Nederland wordt
       met de in artikel N 2 en N 9 bedoelde verzegelde pakken overgedragen
       aan het hoofd van de ingevolge artikel M 13, eerste lid, aangewezen
       diplomatieke of consulaire vertegenwoordiging danwel aan de
       vertegenwoordiger van Nederland in Aruba, Curaçao of Sint Maarten
       danwel aan de Nederlandse leiding van de militaire missie.

     2. Deze draagt er zorg voor dat het proces-verbaal terstond langs
       elektronische weg ter kennis van de burgemeester van 's-Gravenhage
       wordt gebracht.

     3. Voorts draagt hij er zorg voor dat het proces-verbaal met de in de
       artikelen M 8, N 2 en N 16 bedoelde verzegelde pakken zo spoedig
       mogelijk per diplomatieke post naar de burgemeester van 's-Gravenhage
       worden overgebracht.

  Artikel N 21

   De vaststelling van de aantallen stemmen, bedoeld in artikel N 11, tweede
   en derde lid, vindt door de burgemeester van 's-Gravenhage eerst plaats
   nadat hem tevens alle processen-verbaal van de briefstembureaus buiten
   Nederland langs elektronische weg ter kennis zijn gebracht.

  Hoofdstuk O. De taak van het hoofdstembureau betreffende de vaststelling van
  de verkiezingsuitslag

  Artikel O 1

     1. Het hoofdstembureau houdt op de tweede dag na de stemming om tien
       uur een openbare zitting.

     2. In afwijking van het eerste lid houdt het hoofdstembureau voor de
       verkiezing van de leden van provinciale staten met één kieskring of
       voor de verkiezing van de leden van het algemeen bestuur op de vijfde
       dag na de stemming om tien uur een openbare zitting.

     3. De voorzitter is belast met de handhaving van de orde tijdens de
       zitting.

  Artikel O 2

     1. Het hoofdstembureau stelt ten aanzien van iedere lijst vast het
       aantal op iedere kandidaat uitgebrachte stemmen en de som van deze
       aantallen. Deze som wordt stemcijfer genoemd.

     2. Het hoofdstembureau stelt tevens vast:

               a. het aantal blanco stemmen;

               b. het aantal ongeldige stemmen;

               c. het aantal stemmen dat bij volmacht is uitgebracht; en

               d. het verschil tussen het aantal kiezers dat tot de stemming is
            toegelaten en het aantal stemmen dat is geteld. Voor zover
            mogelijk geeft het hoofdstembureau hiervoor een verklaring.

     3. De voorzitter maakt de aldus verkregen uitkomsten bekend.

     4. Door de aanwezige kiezers kunnen mondeling bezwaren worden
       ingebracht.

  Artikel O 3

     1. Nadat alle werkzaamheden zijn beëindigd, wordt daarvan onmiddellijk
       proces-verbaal opgemaakt. Alle ingebrachte bezwaren worden in het
       proces-verbaal vermeld.

     2. Het proces-verbaal wordt door alle aanwezige leden van het
       hoofdstembureau getekend.

     3. Bij ministeriële regeling wordt voor het proces-verbaal een model
       vastgesteld.

     4. Indien het de verkiezing betreft van de gemeenteraad, van het
       algemeen bestuur of van provinciale staten van een provincie die één
       kieskring vormt, maakt het proces-verbaal deel uit van het
       proces-verbaal, bedoeld in artikel P 22.

  Artikel O 4

     1. Het hoofdstembureau maakt het proces-verbaal onverwijld op een
       algemeen toegankelijke wijze elektronisch openbaar. Bij ministeriële
       regeling kan hiervoor een internetadres worden aangewezen.

     2. Tenzij het de verkiezing betreft van de gemeenteraad, van het
       algemeen bestuur of van provinciale staten van een provincie die één
       kieskring vormt, brengt het hoofdstembureau zijn proces-verbaal
       onverwijld naar het centraal stembureau over.

  Artikel O 5

     1. Het hoofdstembureau brengt de processen-verbaal van de stembureaus
       en de opgaven van de burgemeesters en, tenzij het de verkiezing
       betreft van de gemeenteraad, van het algemeen bestuur of van
       provinciale staten van een provincie die één kieskring vormt, een
       afschrift van zijn proces-verbaal terstond over aan het orgaan
       waarvoor de verkiezing plaatsvindt.

     2. Het orgaan waarvoor de verkiezing plaatsvindt, bewaart de
       processen-verbaal van de stembureaus drie maanden nadat over de
       toelating van de gekozenen is beslist. Daarna vernietigt hij deze
       stukken onmiddellijk. Van de vernietiging wordt proces-verbaal
       opgemaakt.

  Artikel O 6

   Bij algemene maatregel van bestuur kunnen nadere regels worden gesteld
   betreffende de taak van het hoofdstembureau inzake de vaststelling van de
   verkiezingsuitslag.

  Hoofdstuk P. De vaststelling van de verkiezingsuitslag door het centraal
  stembureau

  § 1. Algemene bepalingen

  Artikel P 1

   Onmiddellijk nadat de processen-verbaal van alle hoofdstembureaus zijn
   ontvangen, gaat het centraal stembureau over tot het verrichten van de
   werkzaamheden ter vaststelling en bekendmaking van de uitslag van de
   verkiezing. Indien het de verkiezing betreft van de gemeenteraad, van het
   algemeen bestuur of van provinciale staten van een provincie die één
   kieskring vormt, gaat het centraal stembureau daartoe onmiddellijk over
   nadat de werkzaamheden, bedoeld in de artikelen O 1 en O 2, zijn
   beëindigd.

  Artikel P 1a

     1. Indien het centraal stembureau programmatuur gebruikt ten behoeve
       van de berekening van de uitslag van de verkiezing of de berekening
       van de zetelverdeling, maakt het centraal stembureau elektronisch op
       een algemeen toegankelijke wijze openbaar welke programmatuur het
       gebruikt.

     2. Bij of krachtens algemene maatregel van bestuur worden nadere
       regels gesteld omtrent de openbaarmaking van de programmatuur en wordt
       bepaald onder welke voorwaarden het centraal stembureau programmatuur
       kan gebruiken ten behoeve van de berekening van de uitslag van de
       verkiezing of de berekening van de zetelverdeling en aan welke eisen
       deze programmatuur moet voldoen.

  Artikel P 2

     1. Een stel gelijkluidende lijsten als bedoeld in artikel H 11, eerste
       lid, geldt voor de vaststelling van de uitslag van de verkiezing als
       één lijst.

     2. Het centraal stembureau telt van deze gelijkluidende lijsten te
       zamen de stemcijfers en de aantallen op iedere kandidaat uitgebrachte
       stemmen.

  § 2. De zetelverdeling

  Artikel P 3

   Een lijstengroep als bedoeld in artikel H 11, tweede lid, geldt voor het
   bepalen van het aantal daaraan toe te wijzen zetels als één lijst met een
   stemcijfer gelijk aan de som van de stemcijfers van de lijsten waaruit de
   groep bestaat.

  Artikel P 4

     1. Een lijstencombinatie als bedoeld in artikel I 10 geldt voor het
       bepalen van het aantal daaraan toe te wijzen zetels als één lijst, met
       een stemcijfer gelijk aan de som van de stemcijfers van de lijsten
       waaruit die combinatie bestaat.

     2. Een lijstencombinatie wordt slechts in aanmerking genomen, indien
       aan ten minste twee van de verbonden lijsten een zetel zou zijn
       toegewezen, indien geen lijstencombinaties zouden zijn gevormd.
       Verbonden lijsten die zelfstandig geen zetel zouden hebben verworven,
       worden geacht geen deel uit te maken van de lijstencombinatie.

  Artikel P 5

     1. Het centraal stembureau deelt de som van de stemcijfers van alle
       lijsten door het aantal te verdelen zetels.

     2. Het aldus verkregen quotiënt wordt kiesdeler genoemd.

  Artikel P 6

   Zoveel maal als de kiesdeler is begrepen in het stemcijfer van een lijst
   wordt aan die lijst een zetel toegewezen.

  Artikel P 7

     1. De overblijvende zetels, die restzetels worden genoemd, worden,
       indien het aantal te verdelen zetels negentien of meer bedraagt,
       achtereenvolgens toegewezen aan de lijsten die na toewijzing van de
       zetel het grootste gemiddelde aantal stemmen per toegewezen zetel
       hebben. Indien gemiddelden gelijk zijn, beslist zo nodig het lot.

     2. Indien het betreft de verkiezing van de leden van de Tweede Kamer,
       komen bij deze toewijzing niet in aanmerking lijsten waarvan het
       stemcijfer lager is dan de kiesdeler.

  Artikel P 8

     1. De restzetels worden, indien het aantal te verdelen zetels minder
       dan negentien bedraagt, achtereenvolgens toegewezen aan de lijsten
       waarvan de stemcijfers bij deling door de kiesdeler de grootste
       overschotten hebben. Hierbij worden lijsten die geen overschot hebben,
       geacht lijsten te zijn met het kleinste overschot. Indien overschotten
       gelijk zijn, beslist zo nodig het lot.

     2. Bij deze toewijzing komen niet in aanmerking lijsten met een
       stemcijfer dat lager is dan 75% van de kiesdeler.

     3. Wanneer alle lijsten die daarvoor in aanmerking komen een restzetel
       hebben ontvangen en er nog zetels te verdelen blijven, worden deze
       zetels toegewezen volgens het stelsel van de grootste gemiddelden als
       bedoeld in artikel P 7, eerste lid, met dien verstande, dat bij deze
       toewijzing aan geen van de lijsten meer dan één zetel wordt
       toegewezen.

  Artikel P 9

   Indien aan een lijst die de volstrekte meerderheid van de uitgebrachte
   geldige stemmen heeft verkregen, een aantal zetels is toegewezen, kleiner
   dan de volstrekte meerderheid van het aantal toe te wijzen zetels, wordt
   aan die lijst alsnog één zetel toegewezen en vervalt daartegenover één
   zetel, toegewezen aan de lijst die voor het kleinste gemiddelde of het
   kleinste overschot een zetel heeft verworven. Indien twee of meer lijsten
   voor hetzelfde kleinste gemiddelde of hetzelfde kleinste overschot een
   zetel hebben verworven, beslist het lot.

  Artikel P 10

   Indien bij de toepassing van de vorige bepalingen aan een lijst meer
   zetels zouden moeten worden toegewezen dan er kandidaten zijn, gaan de
   overblijvende zetel of zetels door voortgezette toepassing van die
   bepalingen over op één of meer van de overige lijsten, waarop kandidaten
   voorkomen aan wie geen zetel is toegewezen.

  Artikel P 11

     1. De verdeling van de aan een lijstencombinatie toegewezen zetels
       over de lijsten welke zijn gecombineerd, geschiedt als volgt.

     2. Het centraal stembureau deelt het stemcijfer van de
       lijstencombinatie door het aantal aan de lijstencombinatie toegewezen
       zetels.

     3. Het aldus verkregen quotiënt wordt combinatiekiesdeler genoemd.

     4. Zoveel maal als de combinatiekiesdeler is begrepen in het
       stemcijfer van elk van de lijsten waaruit de combinatie bestaat, wordt
       aan die lijst een van de aan de combinatie toegewezen zetels
       toegewezen.

     5. De restzetels worden achtereenvolgens toegewezen aan de lijsten van
       de combinatie waarvan de stemcijfers bij deling door de
       combinatiekiesdeler de grootste overschotten hebben. Hierbij worden
       lijsten die geen overschot hebben, geacht lijsten te zijn met het
       kleinste overschot. Indien overschotten gelijk zijn, beslist zo nodig
       het lot.

  Artikel P 12

     1. De verdeling van de aan een lijstengroep toegewezen zetels over de
       lijsten waaruit de groep bestaat, geschiedt als volgt.

     2. Het centraal stembureau deelt het stemcijfer van de lijstengroep
       door het aantal aan de groep toegewezen zetels.

     3. Het aldus verkregen quotiënt wordt groepskiesdeler genoemd.

     4. Zoveel maal als de groepskiesdeler is begrepen in het stemcijfer
       van elk van de lijsten waaruit de groep bestaat, wordt aan die lijst
       een van de aan de groep toegewezen zetels toegewezen.

     5. De restzetels worden achtereenvolgens toegewezen aan de lijsten van
       de groep waarvan de stemcijfers bij deling door de groepskiesdeler de
       grootste overschotten hebben. Hierbij worden lijsten die geen
       overschot hebben, geacht lijsten te zijn met het kleinste overschot.
       Indien overschotten gelijk zijn, beslist zo nodig het lot.

  Artikel P 13

     1. Indien bij de toepassing van artikel P 11 of artikel P 12 aan een
       lijst meer zetels zouden moeten worden toegewezen dan er kandidaten
       zijn, gaan de overblijvende zetel of zetels door voortgezette
       toepassing van dat artikel over op een van de andere lijsten van de
       combinatie, onderscheidenlijk van de groep, waarop kandidaten
       voorkomen aan wie geen zetel is toegewezen.

     2. Zijn er na toepassing van het eerste lid nog zetels toe te wijzen,
       dan worden deze toegewezen volgens het stelsel van de grootste
       gemiddelden als bedoeld in artikel P 7, eerste lid.

  Artikel P 14

   De in de voorgaande artikelen bedoelde lotingen vinden plaats in de in
   artikel P 20 bedoelde zitting van het centraal stembureau.

  § 3. De toewijzing van de zetels aan de kandidaten

  Artikel P 15

     1. In de volgorde van de aantallen op hen uitgebrachte stemmen zijn
       gekozen die kandidaten die op de gezamenlijke lijsten waarop zij
       voorkomen, een aantal stemmen hebben verkregen, groter dan 25% van de
       kiesdeler, voor zover aan de lijstengroep of de niet van een
       lijstengroep deel uitmakende lijst voldoende zetels zijn toegewezen.
       Indien aantallen gelijk zijn, beslist zo nodig het lot.

     2. Indien het aantal bij de verkiezing van de leden van de
       gemeenteraad te verdelen zetels minder dan negentien bedraagt, wordt
       bij de toepassing van het eerste lid niet 25% van de kiesdeler, maar
       de helft van de kiesdeler in aanmerking genomen.

  Artikel P 16

     1. Betreft het een lijstengroep, dan geldt, indien een aldus gekozen
       kandidaat op meer dan één lijst is vermeld, die kandidaat als gekozen
       op de lijst waarop het grootste aantal stemmen op hem is uitgebracht;
       voor zover aan die lijst voldoende zetels zijn toegewezen. Voor zover
       aantallen gelijk zijn, geldt hij als gekozen op de lijst, ingeleverd
       voor de kieskring, met het laagste nummer.

     2. Indien aan geen van de lijsten waarop de gekozen kandidaat is
       vermeld, voldoende zetels zijn toegewezen, wordt aan hem niettemin een
       zetel toegewezen op de lijst waarop hij het grootste aantal stemmen
       heeft verkregen, en vervalt daartegenover de zetel die met toepassing
       van artikel P 12 of P 13 het laatst was toegewezen aan een van de
       lijsten van de groep.

  Artikel P 17

   De zetels, toegewezen aan de al dan niet van een lijstengroep deel
   uitmakende lijsten, die na toepassing van de artikelen P 15 en P 16 nog
   niet aan een kandidaat zijn toegewezen, worden aan de nog niet gekozen
   kandidaten van de desbetreffende lijsten toegewezen in de volgorde van de
   lijst.

  Artikel P 18

     1. Betreft het een lijstengroep, dan geldt, indien een kandidaat met
       toepassing van artikel P 17 op meer dan één lijst van de lijstengroep
       gekozen is, die kandidaat als gekozen op de lijst waarop het grootste
       aantal stemmen op hem is uitgebracht. Voor zover aantallen gelijk
       zijn, geldt hij als gekozen op de lijst, ingeleverd voor de kieskring
       met het laagste nummer.

     2. De aan een lijst toegewezen zetels die na toepassing van het eerste
       lid nog niet aan een kandidaat zijn toegewezen, worden aan de nog niet
       gekozen kandidaten van de desbetreffende lijst toegewezen in de
       volgorde van de lijst.

     3. Indien na toepassing van het tweede lid opnieuw een kandidaat op
       meer dan één lijst is gekozen, wordt de procedure, bedoeld in het
       eerste en tweede lid, zo lang herhaald, totdat alle aan de lijsten
       toegewezen zetels aan kandidaten zijn toegewezen.

  Artikel P 18a [Vervallen per 01-12-2008]

  Artikel P 19

     1. Het centraal stembureau rangschikt ten aanzien van iedere lijst de
       daarop voorkomende kandidaten zodanig, dat bovenaan komen te staan de
       kandidaten aan wie een zetel is toegewezen met toepassing van artikel
       P 15, in de volgorde waarin de zetels zijn toegewezen.

     2. Vervolgens worden, in de volgorde van de aantallen op hen
       uitgebrachte stemmen, gerangschikt de op de lijst voorkomende
       kandidaten die op de gezamenlijke lijsten waarop zij voorkomen een
       aantal stemmen hebben verkregen, groter dan 25% van de kiesdeler
       onderscheidenlijk groter dan de helft van de kiesdeler, doch die niet
       met toepassing van artikel P 15, eerste onderscheidenlijk tweede lid,
       zijn gekozen verklaard. Indien aantallen gelijk zijn, beslist de
       volgorde van de lijst.

     3. Tenslotte worden, in de volgorde van de lijst, gerangschikt de
       overige op de lijst voorkomende kandidaten.

     4. Bij de rangschikking blijft artikel P 18 buiten toepassing.

     5. Behoudens ten aanzien van de verkiezing waarbij het aantal te
       verdelen zetels minder dan dertien bedraagt, blijft de rangschikking
       achterwege, voor zover het lijsten betreft waarop geen kandidaten
       gekozen zijn verklaard en die niet deel uitmaken van een
       lijstencombinatie of lijstengroep waaraan één of meer zetels zijn
       toegekend.

  Artikel P 19a

   Indien een kandidaat is overleden, wordt deze bij de toepassing van deze
   paragraaf buiten beschouwing gelaten.

  § 4. De bekendmaking van de verkiezingsuitslag

  Artikel P 20

     1. Het centraal stembureau stelt de uitslag van de verkiezingen zo
       spoedig mogelijk vast. Het centraal stembureau stelt tevens vast:

               a. het aantal blanco stemmen;

               b. het aantal ongeldige stemmen;

               c. het aantal stemmen dat bij volmacht is uitgebracht; en

               d. het verschil tussen het aantal kiezers dat tot de stemming is
            toegelaten en het aantal stemmen dat is geteld. Voor zover
            mogelijk geeft het centraal stembureau hiervoor een verklaring.

     2. De vaststelling en bekendmaking geschieden in een openbare zitting
       van het centraal stembureau. Dag en uur van de zitting worden door de
       voorzitter van het centraal stembureau tijdig bekend gemaakt. De wijze
       van bekendmaking wordt geregeld bij algemene maatregel van bestuur.

     3. De aanwezige kiezers kunnen mondeling bezwaren inbrengen.

     4. De voorzitter van het centraal stembureau is belast met de
       handhaving van de orde tijdens de zitting.

  Artikel P 21

     1. Het centraal stembureau kan op de in artikel P 20 bedoelde zitting,
       voordat de uitslag van de verkiezing bekend wordt gemaakt, hetzij
       ambtshalve, hetzij naar aanleiding van een met opgave van redenen
       gedaan verzoek van een of meer kiezers, tot een nieuwe opneming van
       stembiljetten, zowel uit alle als uit een of meer stembureaus,
       besluiten, indien een ernstig vermoeden bestaat dat door een of meer
       stembureaus bij de stemopneming zodanige fouten zijn gemaakt dat zij
       van invloed op de zetelverdeling kunnen zijn. De burgemeester die de
       desbetreffende stembiljetten onder zich heeft, doet deze op verzoek
       van het centraal stembureau onverwijld naar het centraal stembureau
       overbrengen.

     2. Na ontvangst van de stembiljetten gaat het centraal stembureau
       onmiddellijk tot de opneming over. Het is bevoegd daartoe de
       verzegelde pakken te openen en de inhoud te vergelijken met de
       processen-verbaal van de stembureaus.

     3. Bij deze opneming zijn de artikelen N 5, N 8 en N 9 van
       overeenkomstige toepassing.

  Artikel P 22

     1. Nadat alle werkzaamheden zijn beëindigd, wordt daarvan aanstonds
       proces-verbaal opgemaakt. In dit proces-verbaal worden de uitslag van
       de verkiezing, alsmede alle ingebrachte bezwaren vermeld.

     2. Het proces-verbaal wordt door alle aanwezige leden van het centraal
       stembureau getekend.

     3. Bij ministeriële regeling wordt voor het proces-verbaal een model
       vastgesteld.

  Artikel P 23

   Het centraal stembureau maakt zijn proces-verbaal onverwijld op een
   algemeen toegankelijke wijze elektronisch openbaar. Bij ministeriële
   regeling kan hiervoor een internetadres worden aangewezen.

  Artikel P 24

   Het centraal stembureau doet een afschrift van het proces-verbaal toekomen
   aan het orgaan waarvoor de verkiezing plaats heeft gevonden.

  Artikel P 25

     1. Het centraal stembureau bewaart de pakken, bedoeld in artikel P 21,
       tweede lid, drie maanden nadat over de toelating van de gekozenen is
       beslist. Daarna vernietigt hij deze stukken onmiddellijk, tenzij:

               a. de officier van justitie of de rechter-commissaris in het
            kader van een strafrechtelijk onderzoek een verzoek heeft gedaan
            tot overdracht van deze stukken, in welk geval de vernietiging
            plaatsvindt nadat dit onderzoek is afgerond;

               b. strafvervolging is ingesteld wegens een strafbaar gestelde
            gedraging in de Kieswet, de artikelen 125 tot en met 129 van het
            Wetboek van Strafrecht of de artikelen 131 tot en met 135 van het
            Wetboek van Strafrecht BES, in welk geval de vernietiging
            plaatsvindt nadat er een onherroepelijke rechterlijke uitspraak
            is.

     2. Van de vernietiging wordt proces-verbaal opgemaakt.

  Artikel P 26

   Nadat is beslist over de toelating van de gekozenen, is het centraal
   stembureau bevoegd, de pakken, bedoeld in artikel P 21, tweede lid, het
   proces-verbaal, bedoeld in artikel P 22, en, tenzij het de verkiezing
   betreft van de gemeenteraad of van provinciale staten van een provincie
   die één kieskring vormt, de processen-verbaal van de hoofdstembureaus, ten
   dienste van een onderzoek naar enig strafbaar feit aan de officier van
   justitie over te dragen.

  Afdeling III. De verkiezing van de leden van de Eerste Kamer der
  Staten-Generaal

  Hoofdstuk Q. Algemene bepalingen

  Artikel Q 1

     1. De leden van de Eerste Kamer worden gekozen door de leden van
       provinciale staten.

     2. De leden van provinciale staten komen per provincie in vergadering
       bijeen tot het uitbrengen van hun stem.

  Artikel Q 2

     1. De leden van de Eerste Kamer worden gekozen voor vier jaren.

     2. Zij treden tegelijk af met ingang van de dinsdag in de periode van
       7 tot en met 13 juni in het jaar waarin de leden van provinciale
       staten worden gekozen.

     3. Indien de eerste samenkomst van de na een ontbinding gekozen Eerste
       Kamer valt voor het tijdstip waarop de zittingsduur van de ontbonden
       kamer zou zijn geëindigd, treden de leden van de nieuw gekozen kamer
       tegelijk op dat tijdstip af.

  Artikel Q 3

   Degene die ter vervulling van een opengevallen plaats tot lid van de
   Eerste Kamer is benoemd, treedt af op het tijdstip waarop degene in wiens
   plaats hij is benoemd, zou hebben moeten aftreden.

  Artikel Q 4

   De kandidaatstelling voor de verkiezing van de leden van de Eerste Kamer
   vindt plaats op de dinsdag in de periode van 19 tot en met 25 april.

  Artikel Q 5

   In geval van ontbinding van de Eerste Kamer vindt de kandidaatstelling
   plaats binnen veertig dagen na de dagtekening van het koninklijk besluit
   tot ontbinding, op een bij dat besluit te bepalen dag.

  Artikel Q 6

     1. De registratie van een aanduiding van een politieke groepering voor
       de verkiezing van de leden van de Tweede Kamer, als bedoeld in artikel
       G 1, geldt tevens voor de verkiezing van de leden van de Eerste Kamer.

     2. Een politieke groepering die een vereniging is met volledige
       rechtsbevoegdheid, waarvan de aanduiding niet is geregistreerd voor de
       verkiezing van de leden van de Tweede Kamer, kan aan het centraal
       stembureau voor de verkiezingen van de leden van de Eerste Kamer
       schriftelijk verzoeken de aanduiding waarmee zij voor die verkiezingen
       op de kandidatenlijst wenst te worden vermeld, in te schrijven in een
       register dat door het centraal stembureau wordt bijgehouden.
       Verzoeken, ontvangen na de drieënveertigste dag voor de
       kandidaatstelling, blijven voor de daaropvolgende verkiezing buiten
       behandeling.

     3. Het tweede tot en met zevende lid van artikel G 1 zijn van
       overeenkomstige toepassing, met dien verstande dat voor de toepassing
       van het zevende lid, onder d, in plaats van «de Tweede Kamer» wordt
       gelezen «de Eerste Kamer».

     4. Behalve op de in artikel G 1, vierde lid, genoemde gronden wordt op
       een verzoek om registratie van de aanduiding van een politieke
       groepering ten behoeve van de verkiezingen van de leden van de Eerste
       Kamer afwijzend beschikt, indien de aanduiding geheel of in hoofdzaak
       overeenstemt met een aanduiding van een andere politieke groepering
       die reeds ten behoeve van de verkiezingen van de leden van de Tweede
       Kamer is geregistreerd, of met een aanduiding waarvoor reeds eerder of
       op dezelfde dag ten behoeve van de verkiezing van de leden van de
       Tweede Kamer een registratieverzoek is ontvangen, en daardoor
       verwarring te duchten is.

     5. In afwijking van de artikelen 6:7 en 6:8, eerste lid, van de
       Algemene wet bestuursrecht wordt een beroepschrift tegen een
       beschikking als bedoeld in dit artikel ingediend uiterlijk op de zesde
       dag na de dagtekening van de Staatscourant waarin de beschikking is
       medegedeeld.

  Hoofdstuk R. De inlevering van de kandidatenlijsten

  Artikel R 1

     1. Op de dag van de kandidaatstelling kunnen bij het centraal
       stembureau van negen tot zeventien uur kandidatenlijsten door
       persoonlijke overhandiging worden ingeleverd.

     2. Op de kandidatenlijst wordt vermeld voor welke provincie of
       provincies zij wordt ingeleverd.

     3. Bij algemene maatregel van bestuur wordt geregeld waar en wanneer
       de formulieren voor de kandidatenlijsten, kosteloos, voor de leden van
       provinciale staten verkrijgbaar zijn. Bij ministeriële regeling wordt
       voor het formulier een model vastgesteld.

  Artikel R 2

     1. Bij de lijst wordt overgelegd een schriftelijke verklaring van ten
       minste één lid van provinciale staten van iedere provincie waarvoor de
       lijst wordt ingeleverd dat hij de lijst ondersteunt. Op deze
       verklaring worden de kandidaten op dezelfde wijze en in dezelfde
       volgorde vermeld als op de lijst.

     2. Een lid van provinciale staten mag niet meer dan één verklaring van
       ondersteuning ondertekenen.

     3. Een overgelegde verklaring van ondersteuning kan niet worden
       ingetrokken.

     4. Bij algemene maatregel van bestuur wordt geregeld waar en wanneer
       de formulieren voor de verklaring van ondersteuning, kosteloos, voor
       de leden van provinciale staten verkrijgbaar zijn. Bij ministeriële
       regeling wordt voor het formulier een model vastgesteld.

  Artikel R 3

   Op de lijst worden een of meer personen vermeld die bij verhindering van
   de inleveraar bevoegd zijn tot het herstel van verzuimen, bedoeld in
   artikel S 1, derde lid.

  Artikel R 4

     1. De namen van de kandidaten worden op de lijsten geplaatst in de
       volgorde waarin aan hen de voorkeur wordt gegeven.

     2. Op dezelfde lijst mogen de namen van ten hoogste vijftig kandidaten
       worden geplaatst. Op dezelfde lijst van een politieke groepering wier
       aanduiding was geplaatst boven een kandidatenlijst waaraan bij de
       laatstgehouden verkiezing van de leden van het desbetreffende
       vertegenwoordigend orgaan meer dan vijftien zetels zijn toegekend, mag
       een aantal namen worden geplaatst dat ten hoogste tachtig zetels
       bedraagt. Het bepaalde in de vorige volzin is van overeenkomstige
       toepassing ten aanzien van samenvoeging van aanduidingen van twee of
       meer groeperingen.

  Artikel R 5

   De naam van een kandidaat mag niet voorkomen op meer dan één van de
   lijsten die voor eenzelfde provincie zijn ingeleverd.

  Artikel R 6

   De wijze waarop kandidaten op de lijst worden vermeld, wordt geregeld bij
   algemene maatregel van bestuur.

  Artikel R 7

     1. De gemachtigde, bedoeld in artikel G 1, derde lid, onder d,
       onderscheidenlijk artikel Q 6, derde lid, in samenhang met artikel G
       1, derde lid, onder d, kan aan degene die de kandidatenlijst inlevert
       de bevoegdheid verlenen boven de lijst de aanduiding van de
       desbetreffende groepering te plaatsen, zoals die door het centraal
       stembureau is geregistreerd. Een verklaring van de gemachtigde waaruit
       deze bevoegdheid blijkt, wordt bij de lijst overgelegd.

     2. Degene die de lijst inlevert, is bevoegd daarboven een aanduiding
       te plaatsen, gevormd door samenvoeging van door het centraal
       stembureau voor de verkiezing van de leden van de Eerste Kamer of van
       de Tweede Kamer geregistreerde aanduidingen of afkortingen daarvan,
       indien hem daartoe de bevoegdheid is verleend door de gemachtigden van
       de onderscheidene groeperingen. Verklaringen van de gemachtigden
       waaruit deze bevoegdheid blijkt, worden bij de lijst overgelegd. Een
       aldus gevormde aanduiding mag niet meer dan 35 letters of andere
       tekens bevatten.

     3. Degene die de lijst heeft ingeleverd, ontvangt daarvan een bewijs.
       Het centraal stembureau legt de ingeleverde lijsten overwijld voor een
       ieder ter inzage.

     4. Bij algemene maatregel van bestuur wordt geregeld waar en wanneer
       de formulieren voor de verklaringen met betrekking tot het plaatsen
       van aanduidingen van politieke groeperingen boven kandidatenlijsten,
       kosteloos, verkrijgbaar zijn. Bij ministeriële regeling wordt voor de
       formulieren een model vastgesteld.

  Artikel R 8

     1. Bij de lijst wordt overgelegd een schriftelijke verklaring van
       iedere daarop voorkomende kandidaat dat hij instemt met zijn
       kandidaatstelling op deze lijst voor de provincie of provincies
       waarvoor deze lijst is ingeleverd. Tenzij een gemachtigde, bedoeld in
       de artikelen R 9 of R 9a, wordt aangewezen wordt op deze verklaring
       vermeld op welk adres de kandidaat de kennisgeving van zijn benoeming,
       bedoeld in artikel V 1, wil ontvangen.

     2. Een overgelegde verklaring van instemming kan niet worden
       ingetrokken.

     3. Bij de lijst wordt van iedere kandidaat die geen zitting in de
       Eerste Kamer heeft, tevens een kopie van een document als bedoeld in
       artikel 1 van de Wet op de identificatieplicht overgelegd. Indien van
       een dergelijke kandidaat een kopie van een document als bedoeld in
       artikel 1 van de Wet op de identificatieplicht ontbreekt, wordt de
       verklaring van instemming van de betreffende kandidaat geacht te
       ontbreken.

     4. Bij algemene maatregel van bestuur wordt geregeld waar en wanneer
       de formulieren voor de verklaringen van instemming, kosteloos,
       verkrijgbaar zijn. Bij ministeriële regeling wordt voor het formulier
       een model vastgesteld.

  Artikel R 9

     1. De kandidaat wiens woonplaats buiten het Europese deel van
       Nederland is gelegen, wijst in de verklaring van instemming tevens een
       in het Europese deel van Nederland wonende gemachtigde aan met
       vermelding van diens naam, voorletters, woonplaats en adres. Indien de
       kandidaat meer dan één verklaring ondertekent, moet in iedere
       verklaring dezelfde gemachtigde worden aangewezen. Deze gemachtigde is
       met uitsluiting van de kandidaat bevoegd tot de handelingen, bedoeld
       in de artikelen V 2, eerste, vierde en vijfde lid, V 3, eerste en
       derde lid, en W 2, eerste lid, onder f.

     2. De kandidaat is bevoegd de overeenkomstig het eerste lid gegeven
       volmacht in te trekken. Hij geeft hiervan schriftelijk kennis aan de
       voorzitter van het centraal stembureau, zo nodig met aanwijzing van
       een nieuwe gemachtigde. Indien geen nieuwe gemachtigde wordt
       aangewezen, vermeldt de kandidaat op welk adres hij de kennisgeving
       van zijn benoeming, bedoeld in artikel V 1, wil ontvangen.

  Artikel R 9a

     1. De in het Europese deel van Nederland wonende kandidaat kan bij de
       verklaring van instemming tevens een in het Europese deel van
       Nederland wonende gemachtigde aanwijzen met vermelding van diens naam,
       voorletters, woonplaats en adres. Indien de kandidaat meer dan één
       verklaring ondertekent, wordt in iedere verklaring dezelfde
       gemachtigde aangewezen. Deze gemachtigde is met uitsluiting van de
       kandidaat bevoegd tot de handelingen, bedoeld in de artikelen V 2,
       eerste, vierde en vijfde lid, V 3, eerste en tweede lid, en W 2,
       eerste lid, onder f.

     2. Van de machtiging kan alleen gebruik worden gemaakt, indien dit
       gebruik ertoe strekt dat kandidaten van de gezamenlijke lijsten van de
       politieke groepering benoemd worden verklaard in de volgorde die voor
       de dag van de stemming door de politieke groepering is vastgesteld.

     3. In geval van een benoeming voorafgaande aan de eerste samenkomst
       van het nieuw gekozen orgaan, kan van de machtiging geen gebruik
       worden gemaakt ten aanzien van kandidaten die op de gezamenlijke
       lijsten waarop zij voorkomen een aantal stemmen hebben verkregen,
       groter dan of gelijk aan de kiesdeler.

     4. De politieke groepering deelt de in het tweede lid bedoelde
       volgorde uiterlijk twee weken na de kandidaatstelling mee aan het
       centraal stembureau. De voorzitter van het centraal stembureau draagt
       er zorg voor dat de volgorde zo spoedig mogelijk in de Staatscourant
       wordt bekendgemaakt.

     5. Artikel R 9, tweede lid, is van overeenkomstige toepassing.

  Artikel R 10

     1. Kandidatenlijsten, ingeleverd voor verschillende provincies, waarop
       dezelfde kandidaten in gelijk aantal en in dezelfde volgorde zijn
       geplaatst, vormen te zamen een stel gelijkluidende lijsten.

     2. Kandidatenlijsten, ingeleverd voor verschillende provincies,
       waarboven dezelfde aanduiding van een politieke groepering is
       geplaatst of waarvan de eerste kandidaat dezelfde is, vormen te zamen
       een lijstengroep. Het bepaalde in de vorige volzin is mede van
       toepassing ten aanzien van samenvoeging van aanduidingen van twee of
       meer groeperingen.

  Artikel R 11 [Vervallen per 01-01-2011]

  Hoofdstuk S. Het onderzoek, de nummering en de openbaarmaking van de
  kandidatenlijsten

  § 1. Het onderzoek van de kandidatenlijsten

  Artikel S 1

     1. Er is voor de verkiezing van de leden van de Eerste Kamer een
       centraal stembureau. De Kiesraad treedt als zodanig op.

     2. Het centraal stembureau houdt een zitting tot het onderzoeken van
       de kandidatenlijsten.

     3. Indien bij het onderzoek blijkt van een of meer van de volgende
       verzuimen, geeft het centraal stembureau onverwijld bij aangetekende
       brief of tegen gedagtekend ontvangstbewijs kennis aan degene die de
       lijst heeft ingeleverd:

               a. dat voor een of meer provincies niet een verklaring als
            bedoeld in artikel R 2, eerste lid, is overgelegd, waarbij buiten
            beschouwing blijven de verklaringen van een lid van provinciale
            staten dat meer dan één verklaring heeft ondertekend;

               b. dat een kandidaat niet is vermeld overeenkomstig het bepaalde
            krachtens artikel R 6;

               c. dat ten aanzien van een kandidaat ontbreekt de verklaring dat
            hij instemt met zijn kandidaatstelling op de lijst voor de
            provincie of provincies waarvoor deze lijst is ingeleverd;

               d. dat ten aanzien van een kandidaat die buiten het Europese deel
            van Nederland woonplaats heeft, in zijn verklaring van instemming
            de aanwijzing van een gemachtigde ontbreekt;

               e. dat een verklaring, bedoeld in artikel R 7, ontbreekt.

     4. Uiterlijk op de derde dag na de zitting, bedoeld in het tweede lid,
       kan degene die de lijst heeft ingeleverd, het verzuim of de verzuimen,
       in de kennisgeving aangeduid, herstellen bij het centraal stembureau
       van negen tot zeventien uur.

     5. Bij verhindering of ontstentenis van degene die de lijst heeft
       ingeleverd, treedt in diens plaats een ingevolge artikel R 3 op de
       lijst vermelde vervanger.

  Artikel S 2

     1. Uiterlijk op de tiende dag na de kandidaatstelling beslist het
       centraal stembureau in een openbare zitting over de geldigheid van de
       lijsten voor iedere provincie waarvoor zij zijn ingeleverd en over het
       handhaven van de daarop voorkomende kandidaten, alsmede over het
       handhaven van de daarboven geplaatste aanduiding van een politieke
       groepering.

     2. De voorzitter van het centraal stembureau kondigt vooraf dag en uur
       van de zitting in de Staatscourant aan.

  Artikel S 3

   Voor een provincie is ongeldig de lijst:

     a. die niet op de dag van de kandidaatstelling tussen negen en
       zeventien uur bij het centraal stembureau door persoonlijke
       overhandiging is ingeleverd;

     b. waarbij niet is overgelegd een verklaring als bedoeld in artikel R
       2, eerste lid, van een lid van provinciale staten van deze provincie,
       waarbij buiten beschouwing blijven de verklaringen van een lid van
       provinciale staten dat meer dan één verklaring heeft ondertekend;

     c. die niet voldoet aan het bij ministeriële regeling vastgestelde
       model;

     d. waarop door toepassing van artikel S 4 alle kandidaten zijn
       geschrapt.

  Artikel S 4

     1. Het centraal stembureau schrapt, in de volgorde in dit lid
       aangewezen, van de lijst voor een provincie de naam van de kandidaat:

               a. die niet is vermeld overeenkomstig het bepaalde krachtens
            artikel R 6;

               b. van wie niet is overgelegd de verklaring dat hij instemt met
            zijn kandidaatstelling op de lijst voor deze provincie;

               c. wiens woonplaats buiten het Europese deel van Nederland is
            gelegen, indien de aanwijzing van een gemachtigde ontbreekt;

               d. die voorkomt op meer dan één van de voor deze provincie
            ingeleverde lijsten;

               e. van wie een uittreksel uit het register van overlijden dan wel
            een afschrift van de akte van overlijden is overgelegd;

               f. die op de lijst voorkomt na het ten hoogste toegelaten aantal.

     2. Het centraal stembureau schrapt, in de volgorde in dit lid
       aangewezen, de aanduiding van een politieke groepering van de lijst
       voor een provincie, indien:

               a. een daarop betrekking hebbende verklaring als bedoeld in
            artikel R 7 ontbreekt;

               b. de aanduiding geplaatst is boven meer dan één van de bij het
            centraal stembureau ingeleverde lijsten voor deze provincie.

     3. Indien de aanduiding van een politieke groepering niet in
       overeenstemming is met die waaronder zij is geregistreerd, brengt het
       centraal stembureau deze ambtshalve daarmee in overeenstemming.

  Artikel S 5

     1. Tegen een beschikking als bedoeld in artikel S 2 kan, in afwijking
       van artikel 8:1 van de Algemene wet bestuursrecht, beroep worden
       ingesteld door een belanghebbende en iedere kiezer.

     2. Artikel I 7, eerste lid, tweede volzin, en tweede tot en met vierde
       lid, is van overeenkomstige toepassing.

     3. De voorzitter van de Afdeling bestuursrechtspraak van de Raad van
       State stelt partijen en de voorzitter van het centraal stembureau
       onverwijld in kennis van de uitspraak.

  Artikel S 6

     1. Indien beroep is ingesteld tegen een beschikking waarbij het
       centraal stembureau een lijst voor een provincie ongeldig heeft
       verklaard of de naam van een kandidaat dan wel de aanduiding van een
       politieke groepering heeft geschrapt op grond van een of meer der
       verzuimen, vermeld in artikel S 1, derde lid, zonder dat het centraal
       stembureau tevoren overeenkomstig het in dat artikel bepaalde kennis
       heeft gegeven van het bestaan daarvan aan degene die de lijst heeft
       ingeleverd, kan deze het verzuim of de verzuimen alsnog herstellen bij
       de Raad van State. Artikel S 1, vijfde lid, is van overeenkomstige
       toepassing.

     2. Indien een verzuim overeenkomstig het eerste lid is hersteld, houdt
       de Afdeling bestuursrechtspraak van de Raad van State bij haar
       uitspraak daarmee rekening.

  Artikel S 7

     1. Van de in de artikelen S 1 en S 2 bedoelde zittingen wordt
       proces-verbaal opgemaakt.

     2. De bij de in artikel S 2 bedoelde zitting aanwezige personen kunnen
       mondeling bezwaren inbrengen. Van deze bezwaren wordt in het
       proces-verbaal melding gemaakt.

     3. Bij ministeriële regeling worden voor deze processen-verbaal
       modellen vastgesteld.

  § 2. De nummering van de kandidatenlijsten

  Artikel S 8 [Vervallen per 01-01-2011]

  Artikel S 9 [Vervallen per 01-01-2011]

  Artikel S 10

   In de zitting, bedoeld in artikel S 2, nummert het centraal stembureau de
   kandidatenlijsten.

  Artikel S 11

   Bij de nummering gelden de lijstengroepen alsmede de niet van een groep
   deel uitmakende stellen gelijkluidende lijsten als één lijst.

  Artikel S 12

     1. Eerst worden genummerd de lijsten van politieke groeperingen wier
       aanduiding was geplaatst boven een kandidatenlijst waaraan bij de
       laatstgehouden verkiezing van de leden van de Eerste Kamer een of meer
       zetels zijn toegekend. Aan deze lijsten worden de nummers 1 en
       volgende toegekend in de volgorde van de stemcijfers van de
       desbetreffende lijsten bij die verkiezing, met dien verstande dat aan
       de lijst van de groepering met het hoogste stemcijfer het nummer 1
       wordt toegekend. Bij gelijkheid van het aantal beslist het lot.

     2. Het bepaalde in het eerste lid is van overeenkomstige toepassing
       ten aanzien van samenvoeging van aanduidingen van twee of meer
       groeperingen, indien bij de laatstgehouden verkiezing van de leden van
       de Eerste Kamer, hetzij aan de gezamenlijke groeperingen, hetzij aan
       ten minste één daarvan, één of meer zetels zijn toegekend. In het
       geval dat aan ten minste één van de groeperingen één of meer zetels
       zijn toegekend worden voor de toepassing van het bepaalde in de tweede
       volzin van het eerste lid, de op de lijsten uitgebrachte aantallen
       stemmen van de groeperingen waaraan die zetels zijn toegekend, bij
       elkaar opgeteld.

     3. Vervolgens worden, met de nummers volgende op het laatste krachtens
       het eerste lid toegekende nummer, genummerd de overige lijsten in de
       volgorde van het aantal provincies waarvoor de lijst geldt, met dien
       verstande dat het eerstvolgende nummer wordt toegekend aan de lijst
       die geldt voor de meeste provincies. Bij een gelijk aantal provincies
       beslist het lot.

  Artikel S 13

   Nadat onherroepelijk is beslist over de geldigheid van de ingeleverde
   lijsten, maakt de voorzitter van het centraal stembureau de lijsten
   uiterlijk op de zevende dag voor de stemming openbaar door plaatsing van
   de lijsten naar de provincies gerangschikt en met vermelding van hun
   nummers en, in voorkomend geval, de aanduidingen van de politieke
   groeperingen in de Staatscourant.

  Artikel S 14

   Een beslissing in beroep tot ongeldigverklaring van een kandidatenlijst
   heeft geen gevolg ten aanzien van de nummers, toegekend aan de overige
   kandidatenlijsten.

  § 3. Slotbepaling

  Artikel S 15

   Het centraal stembureau vernietigt de ingeleverde kandidatenlijsten en de
   verklaringen van ondersteuning onverwijld nadat over de toelating van de
   gekozenen is beslist. Van de vernietiging wordt proces-verbaal opgemaakt.

  Hoofdstuk T. De stemming en de stemopneming

  Artikel T 1

     1. De stemming vindt plaats op de vierendertigste dag na de
       kandidaatstelling.

     2. De stemming vindt plaats om vijftien uur (Europees-Nederlandse
       tijd).

  Artikel T 2

     1. Op het bij de verkiezing te bezigen stembiljet zijn aan de ene
       zijde gedrukt de lijsten van kandidaten over wie de stemming moet
       geschieden, en aan de andere zijde de naam van de provincie en de
       handtekening van de voorzitter van de staten.

     2. Bij ministeriële regeling wordt voor het stembiljet een model
       vastgesteld.

     3. De voorzitter draagt zorg dat het benodigde aantal stembiljetten
       vóór de aanvang van de stemming in de vergadering aanwezig is.

  Artikel T 3

   De voorzitter benoemt uit de statenvergadering drie leden, die met hem als
   voorzitter het stembureau vormen.

  Artikel T 4

     1. Een statenlid brengt zijn stem uit door een wit stipje, geplaatst
       vóór de kandidaat van zijn keuze, rood te maken.

     2. Aan een statenlid wordt op zijn verzoek toegestaan bij volmacht te
       stemmen. Het lid dat van deze bevoegdheid gebruik wenst te maken, doet
       daarvan voor de aanvang van de zitting van de staten waarin de
       stemming zal worden gehouden, schriftelijk aan de voorzitter
       mededeling, onder aanwijzing van een lid van de staten dat bereid is
       als gemachtigde op te treden. Een statenlid mag niet meer dan één
       aanwijzing als gemachtigde aannemen. Bij ministeriële regeling wordt
       voor deze mededeling een model vastgesteld.

  Artikel T 5

   Na het uitbrengen van zijn stem levert het statenlid het stembiljet
   dichtgevouwen bij de voorzitter in.

  Artikel T 6

     1. De voorzitter deelt mee hoeveel stembiljetten zijn ingeleverd.

     2. De stemming is nietig, indien dit aantal groter is dan het aantal
       in de vergadering aanwezige leden, vermeerderd met het aantal
       aanwezige leden die als gemachtigde aan de stemming mogen deelnemen.

     3. In dit geval vernietigt de voorzitter de ingeleverde stembiljetten
       en heeft een nieuwe stemming plaats.

  Artikel T 7

     1. De voorzitter opent de stembiljetten.

     2. Vervolgens deelt hij ten aanzien van elk stembiljet mee voor welke
       lijst en welke kandidaat het geldt. Indien sprake is van een blanco of
       ongeldige stem maakt hij hiervan tevens melding.

     3. Nadat een van de leden van het stembureau het stembiljet heeft
       nagezien, houden de beide andere leden aantekening van iedere
       uitgebrachte stem.

  Artikel T 8

     1. Blanco is de stem uitgebracht op een stembiljet dat door de kiezer
       is ingeleverd zonder dat hij geheel of gedeeltelijk een wit stipje in
       een stemvak rood heeft gemaakt en zonder dat hij anderszins op het
       stembiljet geschreven of getekend heeft.

     2. Ongeldig is de stem uitgebracht op een ander stembiljet dan bij of
       krachtens deze wet mag worden gebruikt.

     3. Voorts is ongeldig de stem die niet als blanco wordt aangemerkt,
       maar waarbij de kiezer op het stembiljet niet, door het geheel of
       gedeeltelijk rood maken van het witte stipje in een stemvak, op
       ondubbelzinnige wijze heeft kenbaar gemaakt op welke kandidaat hij
       zijn stem uitbrengt, of waarbij op het stembiljet bijvoegingen zijn
       geplaatst waardoor de kiezer kan worden geïdentificeerd.

  Artikel T 9

   In geval van twijfel over de geldigheid van een stembiljet beslist de
   vergadering. Bij staken van stemmen beslist de voorzitter.

  Artikel T 10

     1. Terstond nadat de stemmen zijn opgenomen, deelt de voorzitter ten
       aanzien van iedere lijst mede, zowel het aantal op iedere kandidaat
       uitgebrachte stemmen als het gezamenlijke aantal uitgebrachte stemmen,
       dat stemcijfer wordt genoemd. Tevens deelt hij het aantal blanco en
       het aantal ongeldige stemmen mede.

     2. Vervolgens worden de stembiljetten met een blanco stem en de
       ongeldig verklaarde stembiljetten in pakken gedaan, die worden
       verzegeld. Op deze pakken wordt vermeld:

               a. de naam van de provincie;

               b. het aantal stembiljetten dat het pak bevat.

     3. Daarop worden de geldige stembiljetten, lijstgewijs gerangschikt,
       in een pak gedaan, dat wordt verzegeld. Op dit pak worden vermeld;

               a. de naam van de provincie;

               b. het aantal stembiljetten dat het pak bevat.

  Artikel T 11

     1. Nadat alle werkzaamheden, in artikel T 10 vermeld, zijn beëindigd,
       wordt onmiddellijk proces-verbaal opgemaakt van de stemming en van de
       stemopneming.

     2. Het proces-verbaal wordt door de voorzitter en alle leden van het
       stembureau getekend.

     3. Het proces-verbaal wordt met de verzegelde pakken, bedoeld in
       artikel T 10, onverwijld na afloop van de stemming overgebracht naar
       de voorzitter van het centraal stembureau. Deze legt een afschrift van
       de processen-verbaal onverwijld voor een ieder ter inzage bij het
       centraal stembureau.

     4. Bij ministeriële regeling wordt voor het proces-verbaal een model
       vastgesteld.

  Hoofdstuk U. De vaststelling van de verkiezingsuitslag door het centraal
  stembureau

  § 1. Algemene bepalingen

  Artikel U 1

   Onmiddellijk nadat de processen-verbaal zijn ontvangen, gaat het centraal
   stembureau over tot het verrichten van de werkzaamheden ter vaststelling
   en bekendmaking van de uitslag van de verkiezing.

  Artikel U 2

     1. Elke stem geldt, naar gelang van de provincie waar zij is
       uitgebracht, voor een aantal stemmen, gelijk aan het getal dat
       verkregen wordt door het inwonertal van de provincie te delen door het
       honderdvoud van het aantal leden waaruit provinciale staten bestaan.
       Het quotiënt wordt daarna afgerond tot een geheel getal, naar boven,
       indien een breuk 1/2 of meer, en naar beneden, indien een breuk minder
       dan 1/2 bedraagt. Dit getal wordt de stemwaarde genoemd.

     2. Als het inwonertal van een provincie geldt het inwonertal dat door
       het Centraal Bureau voor de Statistiek overeenkomstig het derde
       onderscheidenlijk het vierde lid is gepubliceerd.

     3. Ten behoeve van de uitvoering van het eerste lid publiceert het
       Centraal Bureau voor de Statistiek uiterlijk drie weken voor de dag
       van kandidaatstelling in de Staatscourant de inwonertallen van de
       provincies per 1 januari van het jaar, waarin de verkiezing
       plaatsvindt.

     4. Indien in geval van ontbinding van de Eerste Kamer de inwonertallen
       van de provincies per 1 januari van het jaar, waarin de verkiezing
       plaatsvindt, drie weken voor de kandidaatstelling nog niet kunnen
       worden gepubliceerd, worden in plaats daarvan de inwonertallen van de
       provincies per de eerste dag van de vierde maand voorafgaande aan de
       maand waarin de kandidaatstelling plaatsvindt, gepubliceerd.

     5. Het centraal stembureau stelt de stemwaarden overeenkomstig dit
       artikel vast en maakt deze voor de dag van stemming openbaar door
       publicatie in de Staatscourant.

  § 2. De zetelverdeling

  Artikel U 3

   Ten aanzien van iedere provincie vermenigvuldigt het centraal stembureau
   de aantallen op iedere kandidaat uitgebrachte stemmen en de stemcijfers
   van de lijsten met de voor die provincie geldende stemwaarde. Voor de
   vaststelling van de uitslag van de verkiezing gelden de aldus verkregen
   produkten als de aantallen op ieder kandidaat uitgebrachte stemmen,
   onderscheidenlijk de stemcijfers van de lijsten.

  Artikel U 4

     1. Een stel gelijkluidende lijsten als bedoeld in artikel R 10, eerste
       lid, geldt voor de vaststelling van de uitslag van de verkiezing als
       één lijst.

     2. Het centraal stembureau telt van deze gelijkluidende lijsten te
       zamen de stemcijfers en de aantallen op iedere kandidaat uitgebrachte
       stemmen.

  Artikel U 5

   Een lijstengroep als bedoeld in artikel R 10, tweede lid, geldt voor het
   bepalen van het aantal daaraan toe te wijzen zetels als één lijst, met een
   stemcijfer gelijk aan de som van de stemcijfers van de lijsten waaruit de
   groep bestaat.

  Artikel U 6 [Vervallen per 01-01-2011]

  Artikel U 7

     1. Het centraal stembureau deelt de som van de stemcijfers van alle
       lijsten door het aantal te verdelen zetels.

     2. Het aldus verkregen quotiënt wordt kiesdeler genoemd.

  Artikel U 8

   Zoveel maal als de kiesdeler is begrepen in het stemcijfer van een lijst
   wordt aan die lijst een zetel toegewezen.

  Artikel U 9

   De overblijvende zetels, die restzetels worden genoemd, worden
   achtereenvolgens toegewezen aan de lijsten die na toewijzing van de zetels
   het grootste gemiddelde aantal stemmen per toegewezen zetel hebben. Indien
   gemiddelden gelijk zijn, beslist zo nodig het lot.

  Artikel U 10

   Indien bij de toepassing van de vorige bepalingen aan een lijst meer
   zetels zouden moeten worden toegewezen dan er kandidaten zijn, gaan de
   overblijvende zetel of zetels door voortgezette toepassing van die
   bepalingen over op één of meer van de overige lijsten waarop kandidaten
   voorkomen aan wie geen zetel is toegewezen.

  Artikel U 11 [Vervallen per 01-01-2011]

  Artikel U 12

     1. De verdeling van de aan een lijstengroep toegewezen zetels over de
       lijsten waaruit de groep bestaat, geschiedt als volgt.

     2. Het centraal stembureau deelt het stemcijfer van de lijstengroep
       door het aantal aan de groep toegewezen zetels.

     3. Het aldus verkregen quotiënt wordt groepskiesdeler genoemd.

     4. Zoveel maal als de groepskiesdeler is begrepen in het stemcijfer
       van elk van de lijsten waaruit de groep bestaat, wordt aan die lijst
       een van de aan de groep toegewezen zetels toegewezen.

     5. De restzetels worden achtereenvolgens toegewezen aan de lijsten van
       de groep waarvan de stemcijfers bij deling door de groepskiesdeler de
       grootste overschotten hebben. Hierbij worden lijsten die geen
       overschot hebben, geacht lijsten te zijn met het kleinste overschot.
       Indien overschotten gelijk zijn, beslist zo nodig het lot.

  Artikel U 13

     1. Indien bij de toepassing van artikel U 12 aan een lijst meer zetels
       zouden moeten worden toegewezen dan er kandidaten zijn, gaan de
       overblijvende zetel of zetels door voorgezette toepassing van dat
       artikel over op een van de andere lijsten van de groep, waarop
       kandidaten voorkomen aan wie geen zetel is toegewezen.

     2. Zijn er na toepassing van het eerste lid nog zetels toe te wijzen,
       dan worden deze toegewezen volgens het stelsel van de grootste
       gemiddelden als bedoeld in artikel U 9.

  Artikel U 14

   De in de voorgaande artikelen bedoelde lotingen vinden plaats in de in
   artikel U 16 bedoelde zitting van het centraal stembureau.

  § 3. De toewijzing van de zetels aan de kandidaten

  Artikel U 15

     1. Gekozen zijn de kandidaten van de lijst, daartoe aangewezen door
       overeenkomstige toepassing van de artikelen P 15 tot en met P 18 en P
       19a, met dien verstande dat in afwijking van artikel P 15, eerste lid,
       eerste zin, zijn gekozen de kandidaten die een aantal stemmen hebben
       verkregen, groter dan of gelijk aan de kiesdeler.

     2. De rangschikking van de kandidaten geschiedt overeenkomstig het
       bepaalde in artikel P 19, eerste, derde en vierde lid, met dien
       verstande dat de rangschikking achterwege blijft, voor zover het
       lijsten betreft waarop geen kandidaten gekozen zijn verklaard en die
       niet deel uitmaken van een lijstengroep waaraan één of meer zetels
       zijn toegekend.

  § 4. De bekendmaking van de verkiezingsuitslag

  Artikel U 16

     1. Het centraal stembureau stelt de uitslag van de verkiezingen zo
       spoedig mogelijk vast. De vaststelling en bekendmaking geschieden in
       een openbare zitting van het centraal stembureau. De artikelen P 20,
       tweede tot en met vierde lid, en P 22 zijn van toepassing.

     2. Het centraal stembureau maakt zijn proces-verbaal onverwijld op een
       algemeen toegankelijke wijze elektronisch openbaar. Bij ministeriële
       regeling kan hiervoor een internetadres worden aangewezen.

     3. De voorzitter van het centraal stembureau doet een afschrift van
       het proces-verbaal toekomen aan de Eerste Kamer.

  Artikel U 17

   Het centraal stembureau kan, hetzij ambtshalve, hetzij naar aanleiding van
   een met opgave van redenen gedaan verzoek van een of meer leden van de
   staten van een provincie, tot een nieuwe opneming van stembiljetten uit
   een of meer provincies overgaan.

  Artikel U 18

     1. Zodra de uitslag van de verkiezing is vastgesteld, worden de
       geopende verzegelde pakken, nadat alle stembiljetten weer daarin zijn
       gedaan, opnieuw verzegeld.

     2. Het centraal stembureau bewaart de verzegelde pakken drie maanden
       nadat over de toelating van de gekozenen is beslist. Daarna vernietigt
       het deze pakken onmiddellijk. Van deze vernietiging wordt
       proces-verbaal opgemaakt.

  Afdeling IV. Het begin van en de veranderingen in het lidmaatschap van de
  Tweede Kamer en de Eerste Kamer der Staten-Generaal, provinciale staten, het
  algemeen bestuur en de gemeenteraad

  Hoofdstuk V. Het begin van het lidmaatschap

  § 1. Algemene bepalingen

  Artikel V 1

     1. De voorzitter van het centraal stembureau geeft de benoemde
       schriftelijk kennis van zijn benoeming. De brief, houdende deze
       kennisgeving, wordt uiterlijk de dag na de vaststelling van de uitslag
       van de verkiezingen of na de benoemdverklaring tegen gedagtekend
       ontvangstbewijs uitgereikt of aangetekend verzonden. Aan benoemde
       leden van de Tweede Kamer respectievelijk de Eerste Kamer wordt de
       brief binnen deze termijn tegen gedagtekend ontvangstbewijs uitgereikt
       of aangetekend verzonden door de voorzitter van de Tweede Kamer
       respectievelijk de Eerste Kamer der Staten-Generaal. De voorzitter van
       het centraal stembureau overhandigt de brief hiertoe onverwijld na de
       vaststelling van de uitslag of de benoemdverklaring aan de voorzitter
       van de Tweede Kamer respectievelijk de Eerste Kamer der
       Staten-Generaal.

     2. Indien de benoemde een gemachtigde heeft aangewezen, geschiedt de
       toezending of uitreiking aan die gemachtigde.

     3. De voorzitter geeft tegelijkertijd schriftelijk kennis van de
       benoeming aan het vertegenwoordigend orgaan. Deze kennisgeving strekt
       de benoemde tot geloofsbrief.

  Artikel V 2

     1. De benoemde draagt er zorg voor dat uiterlijk op de tiende of, bij
       een benoeming in een na de eerste samenkomst van het nieuw gekozen
       orgaan opengevallen plaats, de achtentwintigste dag na de dagtekening
       van de kennisgeving van benoeming het vertegenwoordigend orgaan van
       hem, onderscheidenlijk van de gemachtigde, bij brief mededeling
       ontvangt dat hij de benoeming aanneemt.

     2. Is binnen die tijd de mededeling niet ontvangen, dan wordt hij
       geacht de benoeming niet aan te nemen.

     3. De voorzitter van het vertegenwoordigend orgaan deelt aan de
       voorzitter van het centraal stembureau onverwijld mede, dat de
       benoemde de benoeming heeft aangenomen, dan wel dat hij geacht wordt
       de benoeming niet aan te nemen.

     4. Indien de benoemde de benoeming niet aanneemt, doet hij of zijn
       gemachtigde daarvan binnen de in het eerste lid bedoelde termijn bij
       brief mededeling aan de voorzitter van het centraal stembureau. Deze
       geeft hiervan kennis aan het vertegenwoordigend orgaan.

     5. Zolang nog niet, tot toelating van de benoemde is besloten, kan
       deze, onderscheidenlijk zijn gemachtigde, bij brief aan het
       vertegenwoordigend orgaan mededelen dat hij op de aanneming van de
       benoeming terugkomt. Hij wordt dan geacht de benoeming niet te hebben
       aangenomen. De voorzitter van het vertegenwoordigend orgaan geeft van
       de ontvangst van deze mededeling onverwijld kennis aan de voorzitter
       van het centraal stembureau.

  Artikel V 3

     1. Tegelijk met de mededeling dat hij zijn benoeming aanneemt, legt de
       benoemde, onderscheidenlijk zijn gemachtigde, aan het
       vertegenwoordigend orgaan een door hem ondertekende verklaring over,
       vermeldende alle openbare betrekkingen die de benoemde bekleedt.

     2. Tenzij de benoemde op het tijdstip van benoeming reeds lid van het
       vertegenwoordigend orgaan was, legt hij tevens een gewaarmerkt
       afschrift van gegevens uit de basisregistratie personen over, waaruit
       zijn woonplaats, datum en plaats van de geboorte, alsmede, indien het
       betreft een benoeming tot lid van de Tweede of Eerste Kamer of
       provinciale staten, zijn Nederlanderschap blijken.

     3. De gemachtigde van de benoemde die buiten Nederland woonplaats
       heeft, legt in plaats van het afschrift, bedoeld in het tweede lid,
       een uittreksel uit de geboorteregisters over, waaruit datum en plaats
       van de geboorte van de benoemde blijken, alsmede een bewijs van
       Nederlanderschap betreffende de benoemde.

     4. Indien een tot lid van de gemeenteraad benoemde persoon geen
       onderdaan is van een lidstaat van de Europese Unie, legt hij een
       gewaarmerkt afschrift van gegevens uit de basisregistratie personen
       over, waaruit blijkt of hij voldoet aan de vereisten, bedoeld in
       artikel 10, tweede lid, van de Gemeentewet.

  Artikel V 4

     1. Het vertegenwoordigend orgaan waarvoor de verkiezing is geschied,
       onderzoekt de geloofsbrief onverwijld en beslist of de benoemde als
       lid van dat orgaan wordt toegelaten. Daarbij gaat het na, of de
       benoemde aan de vereisten voor het lidmaatschap voldoet en geen met
       het lidmaatschap onverenigbare betrekking vervult, en beslist het de
       geschillen welke met betrekking tot de geloofsbrief of de verkiezing
       zelf rijzen. Indien de benoemde voor de eerste samenkomst van het
       nieuw gekozen orgaan de voor het lidmaatschap vereiste leeftijd zal
       hebben bereikt, wordt daarmee bij het nemen van de beslissing rekening
       gehouden. De wijze waarop het onderzoek van de geloofsbrieven van de
       leden van de Tweede, onderscheidenlijk van de Eerste Kamer geschiedt,
       wordt geregeld in het reglement van orde van de desbetreffende kamer.

     2. Het onderzoek van de geloofsbrief strekt zich niet uit tot de
       geldigheid van de kandidatenlijsten en van de lijstverbindingen.

     3. Betreft het de toelating van degene die is benoemd in een
       tussentijds opengevallen plaats, dan strekt het onderzoek zich niet
       uit tot punten die het verloop van de verkiezing of de vaststelling
       van de uitslag betreffen.

     4. Ten behoeve van het onderzoek, bedoeld in het eerste lid, kan het
       vertegenwoordigend orgaan tot een nieuwe opneming van stembiljetten,
       zowel uit alle als uit een of meer stembureaus of provincies,
       besluiten. De burgemeester of het centraal stembureau, voor zover die
       de desbetreffende stembiljetten onder zich heeft, onderscheidenlijk de
       voorzitter van het centraal stembureau voor de verkiezing van de leden
       van de Eerste Kamer, doet deze op verzoek van het vertegenwoordigend
       orgaan onverwijld naar dat orgaan overbrengen. Na ontvangst van de
       stembiljetten gaat het vertegenwoordigend orgaan onmiddellijk tot de
       opneming over. Het is bevoegd daartoe de verzegelde pakken te openen
       en de inhoud te vergelijken met de processen-verbaal van de
       stembureaus. Bij deze opneming zijn de artikelen N 5, N 8 en N 9 van
       overeenkomstige toepassing.

     5. Ten behoeve van het onderzoek, bedoeld in het eerste lid, is het
       vertegenwoordigend orgaan tevens bevoegd de verzegelde pakken, bedoeld
       in artikel N 2, te openen. De burgemeester die de desbetreffende
       pakken onder zich heeft, doet deze op verzoek van het
       vertegenwoordigend orgaan onverwijld naar dat orgaan overbrengen. Na
       beëindiging van het onderzoek worden de bescheiden uit de geopende
       pakken opnieuw ingepakt en verzegeld op de in artikel N 2
       voorgeschreven wijze.

  Artikel V 5

   De ongeldigheid van de stemming in één of meer stembureaus of provincies
   of een onjuistheid in de vaststelling van de uitslag van de verkiezing
   staat niet in de weg aan de toelating van de leden, op wier verkiezing de
   ongeldigheid of onjuistheid geen invloed kan hebben gehad, en, in geval
   van ongeldigheid van de stemming, de nieuwe stemming geen invloed kan
   hebben.

  Artikel V 6

     1. Indien het orgaan waarvoor de benoeming is geschied, besluit tot
       niet-toelating van één of meer leden wegens de ongeldigheid van de
       stemming in één of meer stembureaus of provincies geeft de voorzitter
       daarvan onverwijld kennis aan:

               a. Onze Minister van Binnenlandse Zaken en Koninkrijksrelaties,
            indien het betreft een verkiezing van de leden van de Tweede of
            Eerste Kamer;

               b. gedeputeerde staten, indien het betreft een verkiezing van de
            leden van de staten van een provincie;

               c. het dagelijks bestuur, indien het betreft een verkiezing van
            de leden van het algemeen bestuur;

               d. burgemeester en wethouders, indien het betreft een verkiezing
            van de leden van de gemeenteraad.

     2. Uiterlijk op de dertigste dag nadat deze kennisgeving is ontvangen,
       vindt in de in het eerste lid bedoelde stembureaus, onderscheidenlijk
       provincies, een nieuwe stemming plaats en wordt de uitslag van de
       verkiezing opnieuw vastgesteld. De dag van de stemming wordt
       vastgesteld door:

               a. Onze Minister van Binnenlandse Zaken en Koninkrijksrelaties,
            indien het betreft een verkiezing van de leden van de Tweede of
            Eerste Kamer;

               b. gedeputeerde staten, indien het betreft een verkiezing van de
            leden van de staten van een provincie;

               c. het dagelijks bestuur, indien het betreft een verkiezing van
            de leden van het algemeen bestuur;

               d. burgemeester en wethouders, indien het betreft een verkiezing
            van de leden van de gemeenteraad.

     3. Bij deze vaststelling blijft degene die reeds als lid is
       toegelaten, gekozen verklaard, ook indien mocht blijken dat dit ten
       onrechte is geschied. Tegenover hem valt dan af de kandidaat die,
       indien de toegelatene niet gekozen was verklaard, gekozen zou zijn.

  Artikel V 7

     1. Aan de in artikel V 6, tweede lid, bedoelde stemming zijn de
       kiezers bevoegd deel te nemen wier namen voorkomen op de geldige
       stempassen, kiezerspassen, volmachtbewijzen, voor zover het de
       volmachtgever betreft, en briefstembewijzen, die zijn ingeleverd bij
       de ongeldig verklaarde stemming, met uitzondering van personen waarvan
       na de ongeldig verklaarde stemming blijkt dat zij ten onrechte als
       kiezer waren geregistreerd.

     2. Indien de in artikel V 6, tweede lid, bedoelde stemming alle
       stembureaus in een gemeente betreft, zijn bevoegd deel te nemen aan de
       nieuwe stemming de personen die voor de ongeldig verklaarde stemming:

               a. in de gemeente terecht als kiezer waren geregistreerd of ten
            onrechte niet als kiezer waren geregistreerd, met uitzondering
            van personen:

                         - aan wie een kiezerspas is verstrekt die niet is ingeleverd
                 bij de ongeldig verklaarde stemming in de gemeente;

                         - ten behoeve van wie een volmachtbewijs is verstrekt dat
                 niet is ingeleverd bij de ongeldig verklaarde stemming in de
                 gemeente; of

                         - aan wie een briefstembewijs is verstrekt.

               b. in een andere gemeente terecht als kiezer waren geregistreerd
            en voorkomen op de bij de ongeldig verklaarde stemming in de
            gemeente ingeleverde geldige kiezerspassen of volmachtbewijzen,
            voor zover het de volmachtgever betreft.

     3. Het tweede lid is niet van toepassing op briefstembureaus.

  Artikel V 8

   Indien het orgaan waarvoor de benoeming is geschied, heeft besloten om één
   of meer van de benoemde leden wegens de onjuistheid van de vaststelling
   van de uitslag van de verkiezing niet toe te laten, wordt daarvan door de
   voorzitter onverwijld kennis gegeven aan het centraal stembureau.

  Artikel V 9

     1. Uiterlijk op de veertiende dag nadat de kennisgeving, bedoeld in
       artikel V 8, is ontvangen, houdt het centraal stembureau een openbare
       zitting en stelt het met inachtneming van de in artikel V 8 bedoelde
       beslissing de uitslag van de verkiezing voor zover nodig opnieuw vast,
       en maakt deze op de zitting bekend.

     2. De artikelen P 20 en P 22 tot en met P 24 vinden overeenkomstige
       toepassing.

     3. Het onderzoek van de geloofsbrief van de aldus nieuw gekozen
       verklaarde strekt zich niet uit tot punten, die het verloop van de
       verkiezing raken.

  Artikel V 10

   Indien het orgaan waarvoor de benoeming is geschied, heeft besloten de
   benoemde niet als lid toe te laten op de grond dat hij niet voldoet aan de
   vereisten voor het lidmaatschap, dat hij een met het lidmaatschap
   onverenigbare betrekking vervult of dat de benoemdverklaring van de
   voorzitter van het centraal stembureau in strijd is met het bepaalde in
   hoofdstuk W geeft de voorzitter van dat orgaan daarvan onverwijld kennis
   aan de voorzitter van het centraal stembureau.

  Artikel V 11

   Het lidmaatschap van een tot lid van een vertegenwoordigend orgaan
   benoemde vangt aan zodra de beschikking omtrent zijn toelating aan de
   benoemde bekend is gemaakt.

  § 2. Bijzondere bepalingen betreffende het begin van het lidmaatschap van
  provinciale staten, het algemeen bestuur en de gemeenteraad

  Artikel V 12

   De beslissing betreffende de toelating van de tot lid van provinciale
   staten, het algemeen bestuur onderscheidenlijk van de gemeenteraad
   benoemden wordt onverwijld genomen.

  Artikel V 13

     1. Elke beslissing betreffende de toelating van de benoemden tot lid
       van provinciale staten, het algemeen bestuur, onderscheidenlijk de
       gemeenteraad, wordt door de voorzitter van provinciale staten, de
       voorzitter van het vertegenwoordigend orgaan van het waterschap,
       onderscheidenlijk de voorzitter van de gemeenteraad, terstond aan de
       benoemde bekendgemaakt.

     2. Aan de niet-toegelatene worden de redenen van de beslissing
       meegedeeld.

     3. Het eerste lid is van overeenkomstige toepassing, indien door het
       vertegenwoordigend orgaan, wegens herhaalde staking van stemmen of
       wegens staking van stemmen in een voltallige vergadering over een
       voorstel omtrent toelating geen beslissing is genomen.

  Artikel V 14 [Vervallen per 07-03-2002]

  Artikel V 15

     1. Indien op het tijdstip van periodieke aftreding van de leden van
       provinciale staten, het vertegenwoordigend orgaan van het waterschap,
       onderscheidenlijk van de gemeenteraad, niet de goedkeuring van de
       geloofsbrieven van meer dan de helft van het wettelijk voorgeschreven
       aantal leden onherroepelijk is geworden, houden de leden van dat
       vertegenwoordigend orgaan, zitting, totdat zulks is geschied.
       Gedurende deze tijd oefenen de bij de verkiezing gekozen leden hun
       functie niet uit.

     2. Een plaats die openvalt na het tijdstip van periodieke aftreding,
       wordt vervuld op dezelfde wijze, als zou zijn geschied, indien zij
       voor dat tijdstip zou zijn opengevallen.

  Artikel V 16 [Vervallen per 07-03-2002]

  Hoofdstuk W. De opvolging

  Artikel W 1

     1. Wanneer, anders dan bij de vaststelling van de uitslag van een
       verkiezing, in een opengevallen plaats moet worden voorzien, verklaart
       de voorzitter van het centraal stembureau bij een met redenen omkleed
       besluit, uiterlijk op de veertiende dag nadat dit te zijner kennis is
       gekomen, benoemd de daarvoor in aanmerking komende kandidaat die in de
       volgorde, bedoeld in artikel P 19 dan wel artikel U 15, tweede lid,
       het hoogst is geplaatst op de lijst waarop degene die moet worden
       opgevolgd, is gekozen. Indien het lid in wiens plaats moet worden
       voorzien, ontslag heeft genomen met ingang van een bepaald tijdstip,
       vangt de termijn, bedoeld in de eerste volzin, aan op dat tijdstip.

     2. Indien een plaats openvalt die door toepassing van artikel P 16,
       tweede lid, was vervuld, verklaart de voorzitter van het centraal
       stembureau, in afwijking van het eerste lid, benoemd de daarvoor in
       aanmerking komende kandidaat op de lijst waaraan ingevolge artikel
       P16, tweede lid , een zetel was onthouden.

     3. Indien de lijst, bedoeld in het eerste lid, deel uitmaakt van een
       lijstengroep en op een of meer andere lijsten of stellen
       gelijkluidende lijsten van die groep kandidaten voorkomen die op de
       gezamenlijke lijsten waarop zij voorkomen, een aantal stemmen hebben
       verkregen groter dan 25% van de kiesdeler, doch die niet met
       toepassing van artikel P 15 zijn gekozen, verklaart de voorzitter van
       het centraal stembureau, in afwijking van het eerste lid, benoemd
       diegene van deze kandidaten op wie het grootste aantal stemmen is
       uitgebracht.

     4. Indien het de opvolging van een lid van een gemeenteraad met minder
       dan negentien zetels betreft, wordt bij de toepassing van het derde
       lid de helft van de kiesdeler in aanmerking genomen in plaats van 25%
       van de kiesdeler.

     5. Indien een plaats openvalt die door toepassing van het derde lid
       was vervuld en dat lid niet opnieuw moet worden toegepast, verklaart
       de voorzitter van het centraal stembureau benoemd de daarvoor in
       aanmerking komende kandidaat op de lijst waaraan ingevolge het derde
       lid een zetel was onthouden.

     6. Bij ministeriële regeling wordt een model vastgesteld voor het
       besluit van de voorzitter van het centraal stembureau ter benoeming
       van een lid van een vertegenwoordigend orgaan, noodzakelijk geworden
       door:

               a. het niet-aannemen van de benoeming door een kandidaat;

               b. het niet-toelaten als lid van een kandidaat, of

               c. het openvallen van een plaats in dat orgaan.

  Artikel W 2

     1. Bij de toepassing van artikel W 1 wordt buiten rekening gelaten de
       kandidaat:

               a. die is overleden;

               b. aan wie tijdelijk ontslag is verleend wegens zwangerschap en
            bevalling of ziekte;

               c. wiens vacature vervuld wordt;

               d. die in de vacature benoemd is verklaard, maar schriftelijk
            verklaard heeft of geacht wordt de benoeming niet aan te nemen,
            de in artikel V 3 genoemde stukken niet tijdig heeft ingezonden
            of bij besluit niet tot het vertegenwoordigend orgaan is
            toegelaten;

               e. die lid is van het vertegenwoordigend orgaan of als zodanig
            benoemd is verklaard, terwijl over zijn toelating als lid nog
            niet is beslist, tenzij hij is benoemd tot vervanger voor de
            plaats die is opengevallen als gevolg van een tijdelijk ontslag
            als bedoeld in paragraaf 3 van hoofdstuk X;

               f. van wie door de voorzitter van het centraal stembureau een
            schriftelijke verklaring is ontvangen dat hij niet voor benoeming
            in aanmerking wenst te komen;

               g. die lid was van het vertegenwoordigend orgaan, terwijl ook ten
            aanzien van deze kandidaat ter kennis van de voorzitter van het
            centraal stembureau is gekomen dat in zijn opengevallen plaats
            moet worden voorzien;

               h. die, indien het de verkiezing van provinciale staten, het
            algemeen bestuur onderscheidenlijk de gemeenteraad betreft, niet
            benoembaar is ingevolge het bepaalde in artikel 12 van de
            Provinciewet, artikel 31b van de Waterschapswet onderscheidenlijk
            artikel 11 van de Gemeentewet.

     2. Een verklaring als bedoeld in het eerste lid, onder f, kan worden
       ingetrokken.

     3. Bij ministeriële regeling wordt een model vastgesteld voor de
       verklaring, bedoeld in het eerste lid, onder f.

  Artikel W 3

     1. Indien bij de toepassing van de bepalingen van dit hoofdstuk geen
       kandidaat meer voor benoeming in aanmerking komt op de lijst waarop
       degene is gekozen die moet worden opgevolgd, en deze lijst te zamen
       met één of meer andere lijsten een lijstengroep, onderscheidenlijk een
       lijstencombinatie, vormt, gaat de zetel door toepassing van artikel P
       13, onderscheidenlijk artikel U 13, over op één van die andere
       lijsten. De kandidaat van deze lijst die naar de volgorde, vastgesteld
       overeenkomstig artikel P 19, onderscheidenlijk artikel U 15, voor
       benoeming in aanmerking komt, wordt benoemd verklaard. Komt ook op
       deze lijst geen kandidaat meer voor benoeming in aanmerking, dan wordt
       de plaats aan een andere van de groep, onderscheidenlijk de
       combinatie, deel uitmakende lijst toegekend door verdere toepassing
       van het in dit lid bepaalde, en zo vervolgens.

     2. Bij de toepassing van het eerste lid komen het eerst in aanmerking
       de lijsten die te zamen met de desbetreffende lijst een lijstengroep
       vormen en vervolgens de lijsten die met die lijst tot een
       lijstencombinatie zijn verbonden.

  Artikel W 4

     1. Indien bij opvolging van leden van een vertegenwoordigend orgaan
       met minder dan dertien leden geen kandidaat meer voor benoeming in
       aanmerking komt op de lijst, waarop degene is gekozen die moet worden
       opgevolgd, of op de lijsten die met deze lijst een lijstengroep of
       lijstencombinatie vormen, wordt door toepassing van artikel P 10
       beslist aan welke van de andere lijsten de plaats zal worden
       toegekend. De kandidaat die op de lijst waaraan de plaats wordt
       toegekend, naar de volgorde, vastgesteld overeenkomstig artikel P 19,
       voor benoeming in aanmerking komt, wordt benoemd verklaard.

     2. Indien bij de toepassing van de bepalingen van dit hoofdstuk op
       geen van de lijsten een kandidaat meer voor benoeming in aanmerking
       komt, beslist het centraal stembureau dat geen opvolger kan worden
       benoemd. Bij ministeriële regeling wordt voor het besluit een model
       vastgesteld.

  Artikel W 5

     1. Indien de toepassing van artikel W 3 of artikel W 4 tot een
       beslissing door het lot aanleiding geeft, zal de loting plaats hebben
       in een zitting van het centraal stembureau.

     2. Op de in het eerste lid bedoelde zitting vinden de artikelen P 20
       en P 22 overeenkomstige toepassing.

  Artikel W 6

   Indien de voorzitter van een centraal stembureau op dezelfde dag kennis
   krijgt van het openvallen van meer dan één plaats in een
   vertegenwoordigend orgaan en als gevolg hiervan een kandidaat op meer dan
   één lijst benoemd zou moeten worden verklaard, wordt deze benoemd met
   overeenkomstige toepassing van artikel P 18.

  Artikel W 7

     1. Iedere benoeming die met toepassing van de bepalingen van dit
       hoofdstuk geschiedt, wordt terstond bekendgemaakt in de Staatscourant
       of, indien het betreft de benoeming van een lid van provinciale
       staten, het algemeen bestuur of de gemeenteraad, op de in de
       provincie, het waterschap, onderscheidenlijk de gemeente,
       gebruikelijke wijze.

     2. De voorzitter van het centraal stembureau doet een afschrift van
       het benoemingsbesluit toekomen aan het vertegenwoordigend orgaan.

  Artikel W 8

   Bij algemene maatregel van bestuur kunnen nadere regels worden gesteld
   betreffende de voorziening in opengevallen plaatsen in vertegenwoordigende
   organen.

  Hoofdstuk X. Beëindiging van het lidmaatschap en tijdelijke vervanging als lid

  § 1. Algemene bepalingen inzake beëindiging van het lidmaatschap

  Artikel X 1

     1. Zodra onherroepelijk is komen vast te staan dat een lid van een
       vertegenwoordigend orgaan een van de vereisten voor het lidmaatschap
       niet bezit of dat hij een met het lidmaatschap onverenigbare
       betrekking vervult, houdt hij op lid te zijn.

     2. De voorzitter van het vertegenwoordigend orgaan geeft hiervan
       onverwijld kennis aan de voorzitter van het centraal stembureau.

     3. Een overeenkomstige kennisgeving vindt plaats, indien door het
       overlijden van een lid een plaats in het vertegenwoordigend orgaan is
       opengevallen.

  Artikel X 2

     1. Een lid van een vertegenwoordigend orgaan, tot wiens toelating is
       besloten, kan te allen tijde zijn ontslag nemen. Ontslagneming met
       terugwerkende kracht is niet mogelijk.

     2. Hij bericht dit schriftelijk aan de voorzitter van het
       vertegenwoordigend orgaan. Deze geeft hiervan onverwijld kennis aan de
       voorzitter van het centraal stembureau.

     3. Op een ingediend ontslag kan niet worden teruggekomen.

  § 2. Bijzondere bepalingen inzake beëindiging van het lidmaatschap

  Artikel X 3

     1. Wanneer een lid van de Tweede of van de Eerste Kamer wordt benoemd
       in een ambt als bedoeld in artikel 57, tweede lid, van de Grondwet,
       houdt zijn lidmaatschap van de Kamer van rechtswege op.

     2. Wanneer een lid van de Tweede of van de Eerste Kamer komt te
       verkeren in een van de gevallen, genoemd in het eerste lid van artikel
       X 1, anders dan op grond van het voorgaande lid, geeft hij hiervan
       kennis aan de kamer, met vermelding van de reden.

     3. Indien de kennisgeving niet is gedaan en de voorzitter van de kamer
       van oordeel is, dat een lid van de kamer verkeert in een van de
       gevallen, genoemd in het eerste lid van artikel X 1, waarschuwt hij de
       belanghebbende schriftelijk.

     4. Het staat deze vrij de zaak uiterlijk op de achtste dag na de
       dagtekening van de in het derde lid bedoelde waarschuwing aan het
       oordeel van de kamer te onderwerpen.

  Artikel X 4

     1. Wanneer een lid van provinciale staten komt te verkeren in een van
       de gevallen, genoemd in het eerste lid van artikel X 1, geeft hij
       hiervan kennis aan de staten, met vermelding van de reden.

     2. Indien de kennisgeving niet is gedaan en de voorzitter van
       provinciale staten van oordeel is, dat een lid van provinciale staten
       verkeert in een van de gevallen, genoemd in het eerste lid van artikel
       X 1, waarschuwt hij de belanghebbende schriftelijk.

     3. Het staat deze vrij de zaak uiterlijk op de achtste dag na de
       dagtekening van de in het tweede lid bedoelde waarschuwing aan het
       oordeel van provinciale staten te onderwerpen.

  Artikel X 4a

     1. Wanneer een lid van het algemeen bestuur komt te verkeren in een
       van de gevallen, genoemd in het eerste lid van artikel X 1, geeft hij
       hiervan kennis aan het vertegenwoordigend orgaan van het waterschap,
       met vermelding van de reden.

     2. Indien de kennisgeving niet is gedaan en de voorzitter van het
       vertegenwoordigend orgaan van het waterschap van oordeel is, dat een
       lid van het algemeen bestuur verkeert in een van de gevallen, genoemd
       in het eerste lid van artikel X 1, waarschuwt hij de belanghebbende
       schriftelijk.

     3. Het staat deze vrij de zaak uiterlijk op de achtste dag na de
       dagtekening van de in het tweede lid bedoelde waarschuwing aan het
       oordeel van het vertegenwoordigend orgaan van het waterschap te
       onderwerpen.

  Artikel X 5

     1. Wanneer een lid van de gemeenteraad komt te verkeren in een van de
       gevallen, genoemd in het eerste lid van artikel X 1, geeft hij hiervan
       kennis aan de raad, met vermelding van de reden.

     2. Indien de kennisgeving niet is gedaan en de voorzitter van de raad
       van oordeel is, dat een lid van de gemeenteraad verkeert in een van de
       gevallen, genoemd in het eerste lid van artikel X 1, waarschuwt hij de
       belanghebbende schriftelijk.

     3. Het staat deze vrij de zaak uiterlijk op de achtste dag na de
       dagtekening van de in het tweede lid bedoelde waarschuwing aan het
       oordeel van de raad te onderwerpen.

  Artikel X 6

   Leden van provinciale staten, het algemeen bestuur en van de gemeenteraad
   die hun ontslag hebben ingezonden, behouden, ook indien zij ontslag hebben
   genomen met ingang van een bepaald tijdstip, hun lidmaatschap, totdat de
   goedkeuring van de geloofsbrieven van hun opvolgers onherroepelijk is
   geworden of totdat het centraal stembureau heeft beslist dat geen opvolger
   kan worden benoemd.

  Artikel X 7

     1. Het lid van provinciale staten dat in strijd met artikel 15 van de
       Provinciewet handelt, kan in zijn betrekking worden geschorst door de
       voorzitter van provinciale staten. De voorzitter onderwerpt de zaak
       aan het oordeel van provinciale staten in hun eerstvolgende
       vergadering.

     2. Provinciale staten kunnen, na de geschorste in de gelegenheid te
       hebben gesteld zich mondeling te verdedigen, hem van zijn lidmaatschap
       vervallen verklaren. Indien zij daartoe geen aanleiding vinden, heffen
       zij de schorsing op.

     3. Provinciale staten kunnen ook ambtshalve het lid dat in strijd met
       artikel 15 van de Provinciewet handelt, na hem in de gelegenheid te
       hebben gesteld zich mondeling te verdedigen, van zijn lidmaatschap
       vervallen verklaren.

     4. Van de beslissing van provinciale staten, bedoeld in het tweede en
       derde lid, wordt terstond aan de belanghebbende mededeling gedaan.

     5. De werking van een besluit, inhoudende de vervallenverklaring,
       wordt opgeschort totdat de beroepstermijn is verstreken of, indien
       beroep is ingesteld, op het beroep is beslist. Ingeval de
       vervallenverklaring ambtshalve heeft plaatsgevonden, is het lid van
       provinciale staten gedurende deze periode in zijn betrekking
       geschorst.

     6. Indien een lid van provinciale staten op grond van dit artikel
       onherroepelijk van zijn lidmaatschap vervallen is verklaard, doet de
       commissaris van de Koning daarvan mededeling aan de voorzitter van het
       centraal stembureau.

  Artikel X 7a

     1. Het lid van het algemeen bestuur dat in strijd met artikel 33,
       eerste lid, van de Waterschapswet handelt, kan in zijn betrekking
       worden geschorst door de voorzitter van het vertegenwoordigend orgaan
       van het waterschap. De voorzitter onderwerpt de zaak aan het oordeel
       van het vertegenwoordigend orgaan in zijn eerstvolgende vergadering.

     2. Het vertegenwoordigend orgaan van het waterschap kan, na de
       geschorste in de gelegenheid te hebben gesteld zich mondeling te
       verdedigen, hem van zijn lidmaatschap vervallen verklaren. Indien hij
       daartoe geen aanleiding vindt, heft hij de schorsing op.

     3. Het vertegenwoordigend orgaan van het waterschap kan ook ambtshalve
       het lid dat in strijd met artikel 33, eerste lid, van de
       Waterschapswet handelt, na hem in de gelegenheid te hebben gesteld
       zich mondeling te verdedigen, van zijn lidmaatschap vervallen
       verklaren.

     4. Van de beslissing van het vertegenwoordigend orgaan van het
       waterschap, bedoeld in het tweede en derde lid, wordt terstond aan de
       belanghebbende mededeling gedaan.

     5. De werking van een besluit, inhoudende de vervallenverklaring,
       wordt opgeschort totdat de beroepstermijn is verstreken of, indien
       beroep is ingesteld, op het beroep is beslist. Ingeval de
       vervallenverklaring ambtshalve heeft plaatsgevonden, is het lid van
       het algemeen bestuur gedurende deze periode in zijn betrekking
       geschorst.

     6. Indien een lid van het algemeen bestuur als bedoeld in het eerste
       lid op grond van dit artikel onherroepelijk van zijn lidmaatschap
       vervallen is verklaard, doet de voorzitter van het waterschap daarvan
       mededeling aan de voorzitter van het centraal stembureau.

  Artikel X 8

     1. Het lid van de gemeenteraad dat in strijd met artikel 15, eerste
       lid, van de Gemeentewet handelt, kan in zijn betrekking worden
       geschorst door de voorzitter van de gemeenteraad. De voorzitter
       onderwerpt de zaak aan het oordeel van de raad in zijn eerstvolgende
       vergadering.

     2. De raad kan, na de geschorste in de gelegenheid te hebben gesteld
       zich mondeling te verdedigen, hem van zijn lidmaatschap vervallen
       verklaren. Indien hij daartoe geen aanleiding vindt, heft hij de
       schorsing op.

     3. De raad kan ook ambtshalve het lid dat in strijd met artikel 15,
       eerste lid, van de Gemeentewet handelt, na hem in de gelegenheid te
       hebben gesteld zich mondeling te verdedigen, van zijn lidmaatschap
       vervallen verklaren.

     4. Van de beslissing van de raad, bedoeld in het tweede en derde lid,
       wordt terstond aan de belanghebbende mededeling gedaan.

     5. De werking van een besluit, inhoudende de vervallenverklaring,
       wordt opgeschort totdat de beroepstermijn is verstreken of, indien
       beroep is ingesteld, op het beroep is beslist. Ingeval de
       vervallenverklaring ambtshalve heeft plaatsgevonden, is het lid van de
       raad gedurende deze periode in zijn betrekking geschorst.

     6. Indien een lid van de raad op grond van dit artikel onherroepelijk
       van zijn lidmaatschap vervallen is verklaard, doet de burgemeester
       daarvan mededeling aan de voorzitter van het centraal stembureau.

  Artikel X 9

   Artikel D 9 is van overeenkomstige toepassing op een besluit als bedoeld
   in artikel X 4, derde lid, X 5, derde lid, X 7, vierde lid, X 7a, vierde
   lid, en X 8, vierde lid.

  § 3. Beëindiging van het lidmaatschap en vervanging wegens zwangerschap en
  bevalling of ziekte

  Artikel X 10

     1. De voorzitter van een vertegenwoordigend orgaan verleent aan een
       lid van dat orgaan dat is toegelaten op diens verzoek tijdelijk
       ontslag wegens zwangerschap en bevalling op de in het verzoek vermelde
       dag die ligt tussen ten hoogste zes en ten minste vier weken voor de
       vermoedelijke datum van de bevalling die blijkt uit een door het lid
       overgelegde verklaring van een arts of verloskundige. Aan het verzoek,
       bedoeld in de eerste volzin, wordt niet voldaan, indien het tijdstip
       waarop het verzoek wordt gedaan ligt binnen een periode van zestien
       weken voor het einde van de zittingsduur als bedoeld in hoofdstuk C.

     2. De voorzitter van een vertegenwoordigend orgaan verleent aan een
       lid van dat orgaan op diens verzoek tijdelijk ontslag, indien het lid
       wegens ziekte niet in staat is het lidmaatschap uit te oefenen en
       blijkens de verklaring van een arts aannemelijk is dat hij de
       uitoefening van het lidmaatschap niet binnen acht weken zal kunnen
       hervatten. Het tijdelijk ontslag gaat in op de dag na de bekendmaking
       van de beslissing op het verzoek. Aan het verzoek, bedoeld in de
       eerste volzin, wordt niet voldaan, indien het tijdstip waarop het
       verzoek wordt gedaan ligt binnen een periode van zestien weken voor
       het einde van de zittingsduur als bedoeld in hoofdstuk C.

     3. Het lidmaatschap van het lid aan wie tijdelijk ontslag als bedoeld
       in het eerste lid of tweede lid is verleend, herleeft van rechtswege
       met ingang van de dag waarop zestien weken zijn verstreken sinds de
       dag van ingang van het tijdelijk ontslag.

     4. Aan een lid van een vertegenwoordigend orgaan wordt ten hoogste
       drie maal per zittingsperiode tijdelijk ontslag als bedoeld in het
       eerste of het tweede lid verleend.

  Artikel X 11

     1. De voorzitter van het vertegenwoordigend orgaan beslist op een
       verzoek tot tijdelijk ontslag als bedoeld in artikel X 10, eerste of
       tweede lid, zo spoedig mogelijk, doch uiterlijk op de veertiende dag
       na indiening van het verzoek.

     2. De beslissing op het verzoek tot tijdelijk ontslag geschiedt in
       overeenstemming met de verklaring van de arts of verloskundige,
       bedoeld in artikel X 10, eerste of tweede lid.

     3. Een beslissing tot tijdelijk ontslag bevat de dag van ingang van
       het ontslag.

     4. De voorzitter van het vertegenwoordigend orgaan geeft van een
       beslissing tot tijdelijk ontslag onverwijld kennis aan de voorzitter
       van het centraal stembureau.

  Artikel X 12

     1. De voorzitter van het centraal stembureau benoemt een vervanger
       voor de plaats die is opengevallen als gevolg van een tijdelijk
       ontslag als bedoeld in deze paragraaf. De hoofdstukken V en W zijn van
       toepassing, met dien verstande dat in afwijking van artikel V 2,
       eerste lid, de benoeming uiterlijk op de tiende dag na de dagtekening
       van de kennisgeving van benoeming wordt aangenomen.

     2. Degene die als vervanger is benoemd, houdt op lid te zijn met
       ingang van de dag waarop zestien weken zijn verstreken sinds de dag
       van ingang van het tijdelijk ontslag, onverminderd de mogelijkheid dat
       het vervangende lidmaatschap ingevolge deze wet op een eerder tijdstip
       eindigt.

     3. Indien de vervanger van het lid van een vertegenwoordigend orgaan
       aan wie tijdelijk ontslag is verleend wegens zwangerschap en bevalling
       of ziekte, voortijdig ontslag neemt, dan wel wordt benoemd tot lid van
       het vertegenwoordigend orgaan voor een plaats die is opengevallen
       anders dan als gevolg van een tijdelijk ontslag, benoemt de voorzitter
       van het centraal stembureau een nieuwe tijdelijke vervanger voor de
       resterende periode van het tijdelijk ontslag.

     4. Artikel X 6 is niet van toepassing op een vervanger.

  Afdeling V. De verkiezing van de leden van het Europees Parlement

  Hoofdstuk Y. De verkiezing van de leden van het Europees Parlement

  § 1. Begripsbepalingen

  Artikel Y 1

   In deze afdeling wordt verstaan onder:

     a. de Akte: de Akte betreffende de rechtstreekse verkiezing van de
       leden van het Europees Parlement (Brussel, 20 september 1976, Trb.
       1976, 175);

     b. lid van het Europees Parlement: een in Nederland gekozen lid van
       het Europees Parlement.

  § 2. De verkiezing

  Artikel Y 2

   De leden van het Europees Parlement worden, voor zover deze afdeling niet
   anders bepaalt, gekozen met overeenkomstige toepassing van de bij of
   krachtens afdeling II gestelde bepalingen inzake de verkiezing van de
   leden van de Tweede Kamer der Staten-Generaal, met inachtneming van de
   Akte.

  Artikel Y 3

   De leden van het Europees Parlement worden gekozen door:

     a. degenen die op de dag van de kandidaatstelling Nederlander zijn en
       op de dag van de stemming de leeftijd van achttien jaar hebben bereikt
       en niet zijn uitgesloten van het kiesrecht;

     b. de niet-Nederlanders die onderdanen zijn van andere lid-staten van
       de Europese Unie, mits zij:

               1°. op de dag van de kandidaatstelling hun werkelijke woonplaats
            hebben in het Europese deel van Nederland,

               2°. op de dag van de stemming de leeftijd van achttien jaar
            hebben bereikt, en

               3°. niet zijn uitgesloten van het kiesrecht, hetzij in Nederland,
            hetzij in de lidstaat waarvan zij onderdaan zijn.

  Artikel Y 4

   Lid van het Europees Parlement kunnen zijn:

     a. zij die voldoen aan de vereisten die in artikel 56 van de Grondwet
       voor het lidmaatschap van de Staten-Generaal worden gesteld;

     b. de niet-Nederlanders die onderdanen zijn van andere lid-staten van
       de Europese Unie, mits zij:

               1°. hun werkelijke woonplaats hebben in het Europese deel van
            Nederland,

               2°. de leeftijd van achttien jaar hebben bereikt, en

               3°. niet zijn uitgesloten van het recht om gekozen te worden,
            hetzij in Nederland, hetzij in de lidstaat waarvan zij onderdaan
            zijn.

  Artikel Y 5

     1. De leden van het Europees Parlement worden gekozen voor een periode
       van vijf jaren, behoudens de mogelijkheid van een verlenging of
       verkorting van deze periode als gevolg van een verschuiving van de
       verkiezingsperiode ingevolge artikel 5, tweede lid, tweede volzin, van
       de Akte.

     2. Deze periode begint bij de opening van de eerste zitting na iedere
       verkiezing.

  Artikel Y 5a

     1. In artikel D 3a, eerste lid, wordt in plaats van «personen, bedoeld
       in artikel B 1, tweede lid, » gelezen: personen, bedoeld in artikel Y
       3, onderdeel a, die hun werkelijke woonplaats hebben in Aruba, Curaçao
       of Sint Maarten.

     2. Opname in de bestanden, bedoeld in artikel Y 2 juncto artikel D 3c,
       eerste en tweede lid, geschiedt tevens indien een persoon
       kiesgerechtigd is voor de verkiezing van de leden van het Europees
       Parlement en heeft verzocht tot registratie van zijn
       kiesgerechtigdheid voor de verkiezing van de leden van de Tweede
       Kamer.

  Artikel Y 6

     1. Nederlanders die werkelijke woonplaats hebben in een andere
       lidstaat, kunnen in Nederland slechts als kiezer voor de verkiezing
       van de leden van het Europees Parlement worden geregistreerd, als zij
       hebben verklaard niet tevens in die andere lidstaat aan de verkiezing
       te zullen deelnemen.

     2. De in het eerste lid bedoelde verklaring wordt gelijktijdig
       ingediend met het in artikel D 3, eerste lid, bedoelde verzoek. Zij
       maakt deel uit van het in artikel D 3b, zesde lid, bedoelde formulier.
       Bij ministeriële regeling wordt de formulering van de verklaring
       vastgesteld.

     3. Burgemeester en wethouders van 's-Gravenhage wijzen een verzoek als
       bedoeld in artikel D 3, eerste lid, af indien zij van de
       desbetreffende lidstaat bericht hebben ontvangen dat de verzoeker in
       die lidstaat als kiezer is geregistreerd.

  Artikel Y 7 [Vervallen per 22-01-1999]

  Artikel Y 8

     1. De stemming voor de verkiezing van de leden van het Europees
       Parlement vindt plaats op de donderdag, gelegen in de daarvoor
       ingevolge artikel 11, eerste en tweede lid, van de Akte bepaalde
       periode.

     2. De kandidaatstelling vindt plaats op de vierenveertigste dag voor
       de stemming.

  Artikel Y 9 [Vervallen per 01-12-2013]

  Artikel Y 10

   Behalve op de in artikel G 1, vierde lid, genoemde gronden wordt op een
   verzoek om registratie van de aanduiding van een politieke groepering ten
   behoeve van de verkiezing van de leden van het Europees Parlement
   afwijzend beschikt, indien de aanduiding geheel of in hoofdzaak
   overeenstemt met een aanduiding van een andere politieke groepering die
   reeds ten behoeve van de verkiezing van de leden van de Tweede Kamer is
   geregistreerd, of met een aanduiding waarvoor reeds eerder ten behoeve van
   die verkiezing een registratieverzoek is ontvangen, en daardoor verwarring
   te duchten is.

  Artikel Y 11

   Artikel G 1, achtste lid, blijft buiten toepassing.

  Artikel Y 12

   Voor de overeenkomstige toepassing van de hoofdstukken H en I geldt
   Nederland als één kieskring. Artikel H 10a blijft buiten toepassing.

  Artikel Y 13

     1. Bij de lijst wordt van iedere daarop voorkomende kandidaat een
       schriftelijke verklaring overgelegd dat hij niet in een andere
       lidstaat kandidaat voor het lidmaatschap van het Europees Parlement
       zal zijn.

     2. Bij algemene maatregel van bestuur wordt geregeld waar en wanneer
       de formulieren voor de in het eerste lid bedoelde verklaring,
       kosteloos, voor de kiezers verkrijgbaar zijn. Bij ministeriële
       regeling wordt voor het formulier een model vastgesteld.

  Artikel Y 14 [Vervallen per 01-12-2013]

  Artikel Y 15

   In aanvulling op artikel I 2, eerste lid, wordt het ontbreken van de
   verklaring, bedoeld in artikel Y 13, eerste lid, tevens als verzuim
   aangemerkt.

  Artikel Y 16 [Vervallen per 01-12-2013]

  Artikel Y 17

   Het centraal stembureau schrapt van de lijst in de eerste plaats de naam
   van de kandidaat van wie de verklaring, bedoeld in artikel Y 13, eerste
   lid, niet is overgelegd.

  Artikel Y 18 [Vervallen per 01-12-2013]

  Artikel Y 19 [Vervallen per 01-12-2013]

  Artikel Y 20 [Vervallen per 01-03-2004]

  Artikel Y 21 [Vervallen per 01-03-2004]

  Artikel Y 22 [Vervallen per 01-12-2013]

  Artikel Y 22a

   De stemming geschiedt in elke kieskring over de kandidaten wier namen
   voorkomen op de voor het gehele land geldig verklaarde kandidatenlijsten.

  Artikel Y 22b

   De artikelen N 12, eerste lid, tweede zin, en O 4, eerste lid, blijven
   buiten toepassing tot de sluiting van de stembussen in de lidstaat waar de
   kiezers het laatst hun stem uitbrengen tijdens de in de Akte bedoelde
   stemmingsperiode.

  Artikel Y 23

   In artikel O 5 wordt voor «het orgaan waarvoor de verkiezing plaatsvindt»
   telkens gelezen: de Tweede Kamer.

  Artikel Y 23a

   Voor de toepassing van de artikelen P 15 en P 19, tweede lid, wordt voor
   «25% van de kiesdeler» gelezen: 10% van de kiesdeler.

  Artikel Y 24

   Bij algemene maatregel van bestuur kunnen voor zover nodig voorschriften
   worden gegeven die afwijken van krachtens afdeling II bij algemene
   maatregel van bestuur gestelde bepalingen.

  § 3. Het begin van en de veranderingen in het lidmaatschap

  Artikel Y 25

     1. De Tweede Kamer onderzoekt zo spoedig mogelijk of de benoemde op
       grond van de nationale bepalingen als lid van het Europees Parlement
       kan worden toegelaten.

     2. De artikelen V 1 tot en met V 10 zijn daarbij van overeenkomstige
       toepassing, met dien verstande dat waar in deze artikelen sprake is
       van het vertegenwoordigend orgaan of het orgaan waarvoor de benoeming
       is geschied, daarvoor de Tweede Kamer in de plaats treedt.

  Artikel Y 26

   De voorzitter van de Tweede Kamer geeft van de uitkomst van het onderzoek
   onverwijld kennis aan de voorzitter van het Europees Parlement en aan de
   benoemde. Indien de Tweede Kamer heeft besloten dat de benoemde op grond
   van de nationale bepalingen als lid van het Europees Parlement kan worden
   toegelaten, zendt de voorzitter van de Tweede Kamer aan de voorzitter van
   het Europees Parlement tevens de geloofsbrief van de benoemde toe.

  Artikel Y 27

   Wanneer, anders dan bij de vaststelling van de uitslag van een verkiezing,
   in een opengevallen plaats moet worden voorzien, geschiedt dit met
   overeenkomstige toepassing van hoofdstuk W, met dien verstande dat voor de
   toepassing van artikel W 1, derde lid, voor «25% van de kiesdeler» wordt
   gelezen: 10% van de kiesdeler.

  Artikel Y 28

   Zodra onherroepelijk is komen vast te staan dat een lid van het Europees
   Parlement een van de in artikel Y 4 bedoelde vereisten voor het
   lidmaatschap niet bezit of een ingevolge de nationale bepalingen met het
   lidmaatschap onverenigbare betrekking vervult, houdt hij op lid te zijn.
   De voorzitter van de Tweede Kamer geeft hiervan onverwijld kennis aan de
   voorzitter van het Europees Parlement en aan de voorzitter van het
   centraal stembureau.

  Artikel Y 29

     1. Wanneer een lid van het Europees Parlement komt te verkeren in een
       van de gevallen, genoemd in artikel Y 28, geeft hij hiervan kennis aan
       de voorzitter van de Tweede Kamer, met vermelding van de reden.

     2. Indien de kennisgeving niet is gedaan en de voorzitter van de
       Tweede Kamer van oordeel is dat een lid van het Europees Parlement
       verkeert in een van de gevallen, genoemd in artikel Y 28, waarschuwt
       hij de belanghebbende schriftelijk.

     3. Het staat deze vrij de zaak uiterlijk op de achtste dag na de
       dagtekening van de in het tweede lid bedoelde waarschuwing aan het
       oordeel van de Tweede Kamer te onderwerpen.

  Artikel Y 30

   Indien de voorzitter van de Tweede Kamer een bericht ontvangt van de
   voorzitter van het Europees Parlement dat het lidmaatschap van een lid van
   het Europees Parlement is beëindigd wegens ontslag, overlijden of het
   vervullen van een ingevolge de Akte onverenigbare functie, geeft hij
   hiervan onverwijld kennis aan de voorzitter van het centraal stembureau.

  Artikel Y 30a [Treedt in werking op een nader te bepalen tijdstip]

   Tijdelijk ontslag van een lid van het Europees Parlement wegens
   zwangerschap en bevalling of ziekte geschiedt met overeenkomstige
   toepassing van de artikelen X 10 en X 11, met dien verstande dat:

     a. in artikel X 10, eerste en tweede lid, voor «voorzitter van een
       vertegenwoordigend orgaan» wordt gelezen: voorzitter van de Tweede
       Kamer;

     b. in artikel X 11, eerste en vierde lid, voor «voorzitter van het
       vertegenwoordigend orgaan» wordt gelezen: voorzitter van de Tweede
       Kamer;

     c. de voorzitter van de Tweede Kamer van de beslissing tot tijdelijk
       ontslag onverwijld kennis geeft aan de voorzitter van het Europees
       Parlement.

  Artikel Y 30b [Treedt in werking op een nader te bepalen tijdstip]

     1. De voorzitter van het centraal stembureau benoemt een vervanger
       voor de plaats die is opengevallen als gevolg van een tijdelijk
       ontslag als bedoeld in artikel Y 30a. De artikelen Y 25 tot en met Y
       27 zijn van overeenkomstige toepassing.

     2. Op de vervanger is artikel X 12, tweede en derde lid, van
       overeenkomstige toepassing.

  § 4. Bijzondere bepalingen betreffende deelneming aan de verkiezingen door
  niet-Nederlanders die onderdanen zijn van andere lid-staten van de Europese
  Unie

  Artikel Y 31

   De kiesgerechtigde niet-Nederlander die onderdaan is van een andere
   lidstaat van de Europese Unie die zijn werkelijke woonplaats in het
   Europese deel van Nederland heeft, neemt aan de verkiezing deel hetzij in
   het Europese deel van Nederland, hetzij in de lidstaat waarvan hij
   onderdaan is.

  Artikel Y 32

     1. Burgemeester en wethouders registreren de kiesgerechtigdheid van de
       in artikel Y 3, onder b, bedoelde personen die ingezetene zijn van de
       gemeente, indien zij daartoe een schriftelijk verzoek hebben
       ingediend.

     2. Bij het verzoek vermeldt verzoeker zijn adres van verblijf en, voor
       zover van toepassing, de plaats in de lidstaat waarvan hij onderdaan
       is, waar hij het laatst als kiezer was geregistreerd. Bij het verzoek
       legt verzoeker een kopie over van een document als bedoeld in artikel
       1 van de Wet op de identificatieplicht. Voorts verklaart hij dat hij
       in de lidstaat waarvan hij onderdaan is, niet van het kiesrecht is
       uitgesloten en dat hij het kiesrecht uitsluitend in Nederland zal
       uitoefenen.

     3. Verzoeken die worden ontvangen na de dag van de kandidaatstelling
       blijven voor de daaropvolgende verkiezing buiten beschouwing.

     4. Bij algemene maatregel van bestuur wordt geregeld waar en wanneer
       het formulier voor het verzoek, kosteloos, voor de kiezers
       verkrijgbaar is. Van het formulier maken de verklaringen, bedoeld in
       het tweede lid, deel uit. Bij ministeriële regeling wordt voor het
       formulier een model vastgesteld.

     5. Burgemeester en wethouders zenden aan de niet-Nederlander, die de
       nationaliteit van een andere lidstaat van de Europese Unie heeft, en
       die zich van buiten het Europese deel van Nederland vestigt in de
       gemeente, een formulier toe waarmee hij registratie van zijn
       kiesgerechtigdheid kan verzoeken.

     6. Burgemeester en wethouders beslissen op het verzoek uiterlijk op de
       zevende dag nadat zij het verzoek hebben ontvangen en maken de
       beslissing onverwijld aan de verzoeker bekend.

     7. Indien burgemeester en wethouders van een andere lidstaat bericht
       hebben ontvangen dat een niet-Nederlander die onderdaan is van die
       lidstaat aldaar van het kiesrecht is uitgesloten, registreren zij de
       kiesgerechtigdheid van betrokkene niet.

     8. Nadat het verzoek om registratie is ingewilligd, delen burgemeester
       en wethouders aan de door de desbetreffende lidstaat aangewezen
       autoriteit mede, dat betrokkene in Nederland als kiezer is
       geregistreerd. Bij of krachtens algemene maatregel van bestuur kunnen
       nadere regels worden gesteld omtrent de wijze en het tijdstip waarop
       deze mededeling dient te geschieden.

     9. Ten minste zes weken voor de kandidaatstelling brengt de
       burgemeester de mogelijkheid van registratie voor niet-Nederlanders
       die onderdanen zijn van andere lid-staten ter openbare kennis.

     10. Artikel D 9 is van overeenkomstige toepassing op een beschikking
       als bedoeld in dit artikel.

  Artikel Y 33

     1. De kiesgerechtigdheid van de niet-Nederlander die onderdaan is van
       een andere lidstaat blijft geregistreerd zolang betrokkene ingezetene
       is van een Nederlandse gemeente of totdat de registratie van de
       kiesgerechtigdheid van betrokkene is geschrapt.

     2. Burgemeester en wethouders schrappen de registratie van de
       kiesgerechtigdheid van de als kiezer geregistreerde niet-Nederlander
       die onderdaan is van een andere lidstaat:

               a. op verzoek van betrokkene;

               b. indien aan hen omstandigheden bekend worden op grond waarvan
            de desbetreffende persoon niet als kiezer behoort te zijn
            geregistreerd.

     3. Burgemeester en wethouders doen van een schrapping van de
       registratie van de kiesgerechtigdheid onverwijld mededeling aan
       betrokkene en aan de door de desbetreffende lidstaat aangewezen
       autoriteit waarvan betrokkene onderdaan is.

     4. Artikel D 9 is van overeenkomstige toepassing op een beschikking
       als bedoeld in dit artikel.

  Artikel Y 33a

   Burgemeester en wethouders schrappen de registratie van de
   kiesgerechtigdheid als bedoeld in artikel Y 32, eerste lid, indien
   betrokkene het Nederlanderschap verkrijgt.

  Artikel Y 34

   In de in artikel H 1 bedoelde openbare kennisgeving wordt tevens melding
   gemaakt van de mogelijkheid van kandidaatstelling van niet-Nederlanders
   die onderdanen zijn van andere lid-staten.

  Artikel Y 35

     1. Bij de lijst wordt van iedere daarop voorkomende kandidaat die
       onderdaan is van een andere lidstaat en niet tevens de Nederlandse
       nationaliteit heeft een schriftelijke verklaring van de kandidaat
       overgelegd dat hij in die lidstaat niet is uitgesloten van het recht
       om te worden gekozen. De kandidaat vermeldt op deze verklaring tevens
       zijn nationaliteit, geboortedatum, geboorteplaats en zijn laatste
       adres in die lidstaat.

     2. De formulieren voor de verklaring zijn kosteloos voor de kiezers
       verkrijgbaar op dezelfde wijze en gedurende dezelfde termijn als de
       formulieren, bedoeld in artikel Y 13, tweede lid. Bij ministeriële
       regeling wordt voor het formulier een model vastgesteld.

     3. In aanvulling op artikel I 2, eerste lid, wordt het ontbreken van
       de verklaring, bedoeld in het eerste lid, tevens als verzuim
       aangemerkt.

  Artikel Y 35a

   Het centraal stembureau schrapt van de lijst de kandidaat van wie de
   verklaring, bedoeld in artikel Y 35, eerste lid, niet is overgelegd.

  Artikel Y 35b

     1. Het centraal stembureau zendt de verklaring, bedoeld in artikel Y
       35, eerste lid, onverwijld aan de daartoe aangewezen autoriteit in de
       andere lidstaat.

     2. Het centraal stembureau verzoekt de in het eerste lid bedoelde
       autoriteit voor aanvang van de zitting, bedoeld in artikel I 4,
       schriftelijk te verklaren of de kandidaat op wie de verklaring,
       bedoeld in artikel Y 35, eerste lid, betrekking heeft in die lidstaat
       is uitgesloten van het recht om te worden gekozen.

  Artikel Y 35c

     1. Het centraal stembureau schrapt van de lijst de kandidaat die
       blijkens een verklaring als bedoeld in artikel Y 35b, tweede lid, in
       een andere lidstaat is uitgesloten van het recht om te worden gekozen,
       indien deze verklaring is ontvangen voor aanvang van de zitting,
       bedoeld in artikel I 4.

     2. Indien het centraal stembureau na het tijdstip, bedoeld in het
       eerste lid, een verklaring als bedoeld in artikel Y 35b, tweede lid,
       ontvangt dat een kandidaat in de lidstaat waarvan hij onderdaan is, is
       uitgesloten van het recht om te worden gekozen, zendt het centraal
       stembureau de verklaring:

               a. gelijktijdig met de kennisgeving, bedoeld in artikel V 1,
            derde lid, aan de Tweede Kamer, indien de kandidaat benoemd wordt
            tot lid van het Europees Parlement;

               b. onverwijld aan de Tweede Kamer, indien de kandidaat lid is van
            het Europees Parlement.

  Artikel Y 36

   Het centraal stembureau stelt door tussenkomst van Onze Minister van
   Buitenlandse Zaken de andere lid-staten in kennis van de namen van hun
   onderdanen, die niet tevens de Nederlandse nationaliteit hebben en die op
   de geldige kandidatenlijsten voorkomen.

  Artikel Y 37 [Vervallen per 22-01-1999]

  Artikel Y 38

     1. Indien de autoriteit, bedoeld in artikel Y 35b, eerste lid, het
       centraal stembureau verzoekt te verklaren of een kandidaat in
       Nederland is uitgesloten van het recht om te worden gekozen, verzoekt
       het centraal stembureau Onze Minister van Veiligheid en Justitie een
       dergelijke verklaring te verstrekken. De verklaring wordt onverwijld
       verstrekt.

     2. Het centraal stembureau geleidt de verklaring van Onze Minister van
       Veiligheid en Justitie onverwijld door naar de in het eerste lid
       bedoelde autoriteit.

  § 5. Slotbepaling

  Artikel Y 39

   Bij ministeriële regeling kunnen krachtens de afdelingen II en IV
   vastgestelde modellen die ingevolge bepalingen van deze afdeling van
   overeenkomstige toepassing worden verklaard voor de verkiezing van de
   leden van het Europees Parlement, voor deze verkiezing nader worden
   vastgesteld.

  Afdeling Va. De verkiezing van de leden van de Tweede Kamer der
  Staten-Generaal, van de eilandsraden, van de Eerste Kamer der Staten-Generaal
  en van het Europees Parlement in Bonaire, Sint Eustatius en Saba

  Hoofdstuk Ya. De verkiezing van de leden van de Tweede Kamer der
  Staten-Generaal, van de eilandsraden, van de Eerste Kamer der Staten-Generaal
  en van het Europees Parlement in Bonaire, Sint Eustatius en Saba

  § 1. Algemene bepalingen

  Artikel Ya 1

   Deze wet en de daarop berustende bepalingen is mede van toepassing in
   Bonaire, Sint Eustatius en Saba, met inachtneming van het in deze afdeling
   bepaalde.

  Artikel Ya 2

   In deze afdeling en de daarop berustende bepalingen wordt verstaan onder:

     a. openbaar lichaam: openbaar lichaam Bonaire, Sint Eustatius of Saba;

     b. het Gemeenschappelijk Hof: het Gemeenschappelijk Hof van Justitie
       van Aruba, Curaçao, Sint Maarten en van Bonaire, Sint Eustatius en
       Saba.

  Artikel Ya 3

     1. Voor de toepassing van de bij of krachtens deze wet gestelde
       bepalingen in Bonaire, Sint Eustatius en Saba wordt, voor zover deze
       afdeling niet anders bepaalt, telkens in die bepalingen gelezen in
       plaats van:

               a. «de gemeente»: het openbaar lichaam;

               b. «de burgemeester»: de gezaghebber;

               c. «burgemeester en wethouders»: het bestuurscollege;

               d. «de gemeenteraad»: de eilandsraad;

               e. «gemeentehuis»: het bestuurskantoor;

               f. «artikel 1 van de Wet op de identificatieplicht»: artikel 2
            van de Wet op de identificatieplicht BES.

     2. Indien uitsluitend de gemeente, de burgemeester of burgemeester en
       wethouders van 's-Gravenhage wordt bedoeld, geldt het eerste lid,
       onder a tot en met c, niet.

  Artikel Ya 3a [Vervallen per 01-12-2013]

  § 2. De verkiezing van de leden van de Tweede Kamer

  Artikel Ya 4

   Op de dag van de kandidaatstelling kunnen tevens bij een gezaghebber, van
   negen tot zeventien uur, kandidatenlijsten worden ingeleverd.

  Artikel Ya 5

     1. De verklaringen of bewijzen die moeten worden overgelegd bij een
       kandidatenlijst, die is ingeleverd bij een gezaghebber of het centraal
       stembureau, kunnen tevens afzonderlijk worden ingeleverd op de dag van
       kandidaatstelling, van negen tot zeventien uur, bij een gezaghebber of
       het centraal stembureau.

     2. De inlevering geschiedt door de degene die de kandidatenlijst heeft
       ingeleverd of een persoon die, blijkens de kandidatenlijst, bevoegd is
       tot het herstel van verzuimen.

     3. De inleveraar identificeert zich bij een gezaghebber dan wel het
       centraal stembureau met een document als bedoeld in artikel 2 van de
       Wet op de identificatieplicht BES, respectievelijk een document als
       bedoeld in artikel 1 van de Wet op de identificatieplicht.

     4. Degene die verklaringen of bewijzen afzonderlijk inlevert, ontvangt
       daarvan een bewijs.

  Artikel Ya 6

   De gemeenschappelijke verklaring, bedoeld in artikel I 10, kan tevens
   worden ingeleverd bij de gezaghebber, op de dag van de kandidaatstelling,
   van negen tot zeventien uur.

  Artikel Ya 7

     1. De gezaghebber beoordeelt de authenticiteit van de stukken die bij
       hem worden ingeleverd en legt zijn bevindingen vast in een
       begeleidingsverklaring. Bij ministeriële regeling wordt voor de
       begeleidingsverklaring een model vastgesteld.

     2. De gezaghebber brengt terstond langs elektronische weg de
       begeleidingsverklaring en de stukken ter kennis van het centraal
       stembureau.

     3. De gezaghebber maakt van de begeleidingsverklaring en de stukken
       gewaarmerkte afschriften. Hij vernietigt deze afschriften onverwijld
       nadat de beslissing van het centraal stembureau over de geldigheid van
       de lijsten onherroepelijk is geworden. Van de vernietiging wordt
       proces-verbaal opgemaakt.

     4. De gezaghebber doet de stukken in een pak, dat hij verzegelt. Het
       verzegelde pak wordt zo spoedig mogelijk per post naar het centraal
       stembureau overgebracht.

  Artikel Ya 8

     1. Indien het centraal stembureau een of meer verzuimen heeft
       geconstateerd bij een lijst die in een openbaar lichaam is ingeleverd,
       geeft het onverwijld langs elektronische weg kennis hiervan aan de
       gezaghebber van dat openbaar lichaam.

     2. De gezaghebber geeft van de verzuimen onverwijld bij aangetekende
       brief of tegen gedagtekend ontvangstbewijs kennis aan degene die de
       lijst heeft ingeleverd.

  Artikel Ya 9

   Een herstelbaar verzuim kan tevens uiterlijk de eerste werkdag vóór de
   dag, bedoeld in artikel I 4, worden hersteld bij een gezaghebber van negen
   tot zeventien uur. Artikel Ya 7 is van overeenkomstige toepassing.

  Artikel Ya 10

     1. Het centraal stembureau verzendt afschriften van de
       kandidatenlijsten die voor kieskring 20 (Bonaire) zijn ingeleverd en,
       indien vereist, verklaringen van ondersteuning, onverwijld na het
       onderzoek van de lijsten langs elektronische weg naar de gezaghebbers.

     2. De gezaghebbers leggen de stukken op het bestuurskantoor voor een
       ieder ter inzage, zodra deze zijn ontvangen.

     3. De gezaghebbers vernietigen de stukken onverwijld nadat over de
       toelating van de gekozenen is beslist. Van de vernietiging wordt
       proces-verbaal opgemaakt.

  Artikel Ya 10a

     1. Artikel I 5, aanhef en onder a, is niet van toepassing indien een
       lijst op de dag van de kandidaatstelling tussen negen en zeventien uur
       bij een gezaghebber is ingeleverd.

     2. Een verklaring of bewijs dat afzonderlijk wordt ingeleverd, is niet
       geldig indien deze niet overeenkomstig artikel Ya 5, eerste tot en met
       derde lid, is ingeleverd.

  Artikel Ya 11

   De gezaghebbers van Sint Eustatius en Saba dragen er tevens zorg voor dat
   de in artikel N 12, eerste lid, genoemde processen-verbaal en de opgave
   van de door hen vastgestelde aantallen stemmen langs elektronische weg
   onverwijld na de vaststelling ter kennis worden gebracht van de voorzitter
   van het hoofdstembureau.

  Artikel Ya 12

     1. De voorzitter van het hoofdstembureau van kieskring 20 (Bonaire)
       draagt er tevens zorg voor dat het proces-verbaal, bedoeld in artikel
       O 3, langs elektronische weg terstond nadat de leden het
       proces-verbaal hebben getekend, ter kennis wordt gebracht van het
       centraal stembureau.

     2. De voorzitter van het hoofdstembureau draagt er ten slotte zorg
       voor dat de stukken genoemd in artikel O 5, eerste lid, tevens langs
       elektronische weg terstond ter kennis worden gebracht van de Tweede
       Kamer.

  § 3. De verkiezing van de leden van de eilandsraad, het begin van en de
  veranderingen in het lidmaatschap van de eilandsraad en de beëindiging van het
  lidmaatschap en tijdelijke vervanging als lid

  Artikel Ya 13

   De bij of krachtens deze wet gestelde bepalingen betreffende de verkiezing
   van de leden van de gemeenteraden, betreffende het begin van en de
   veranderingen in het lidmaatschap van de gemeenteraad en betreffende de
   beëindiging van het lidmaatschap en tijdelijke vervanging als lid, zijn,
   voor zover deze afdeling niet anders bepaalt, van overeenkomstige
   toepassing op de eilandsraden.

  Artikel Ya 14

   De leden van de eilandsraden worden gekozen door degenen die op de dag van
   de kandidaatstelling ingezetenen zijn van het openbaar lichaam, mits zij
   Nederlander zijn en op de dag van de stemming de leeftijd van achttien
   jaar hebben bereikt.

  Artikel Ya 15

   De politieke groepering die een verzoek tot registratie van de aanduiding
   als bedoeld in artikel G 3 indient bij het centraal stembureau voor de
   verkiezing van de leden van de eilandsraad betaalt aan het openbaar
   lichaam een waarborgsom van USD 112,50.

  Artikel Ya 16

   In de artikelen H 10, eerste lid, I 2, eerste lid, onderdeel e, en I 6,
   eerste lid, onderdeel c, wordt in plaats van «het Europese deel van
   Nederland» telkens gelezen: het openbaar lichaam waar hij zich kandidaat
   stelt.

  Artikel Ya 17

   Voor elke kandidatenlijst die wordt ingeleverd in een van de openbare
   lichamen, wordt aan dat openbaar lichaam een waarborgsom betaald van
   USD 225.

  Artikel Ya 18

   [vervallen]

  Artikel Ya 19

   De benoemde die woonachtig is in het openbaar lichaam waar hij zich
   kandidaat stelt of de gemachtigde van de benoemde die buiten het openbaar
   lichaam waar hij zich kandidaat stelt maar binnen Nederland woonplaats
   heeft, legt het afschrift van gegevens uit de basisregistratie personen,
   bedoeld in artikel V 3, tweede lid, over, waaruit tevens het
   Nederlanderschap van de benoemde blijkt.

  Artikel Ya 20

   Voor de toepassing van artikel W 2, eerste lid, onderdeel h, wordt in
   plaats van «artikel 11 van de Gemeentewet» gelezen: artikel 12 van de Wet
   openbare lichamen Bonaire, Sint Eustatius en Saba.

  Artikel Ya 21

   Voor de toepassing van artikel X 8, eerste en derde lid, wordt in plaats
   van «artikel 15, eerste lid, van de Gemeentewet» gelezen: artikel 16,
   eerste lid, van de Wet openbare lichamen Bonaire, Sint Eustatius en Saba.

  § 4. De verkiezing van de leden van de Eerste Kamer der Staten-Generaal
  [Treedt in werking op een nader te bepalen tijdstip]

  Artikel Ya 22 [Treedt in werking op een nader te bepalen tijdstip]

     1. De leden van de Eerste Kamer worden in de openbare lichamen gekozen
       door de leden van de eilandsraden. Bonaire, Sint Eustatius en Saba
       worden voor deze verkiezing tezamen beschouwd als een provincie.

     2. De leden van de eilandsraden komen per openbaar lichaam in
       vergadering bijeen tot het uitbrengen van hun stem.

     3. De bij of krachtens deze wet gestelde bepalingen betreffende de
       verkiezing van de leden van de Eerste Kamer zijn, voor zover deze
       afdeling niet anders bepaalt, van overeenkomstige toepassing op de
       verkiezing van deze leden door de leden van de eilandsraden, met dien
       verstande dat telkens in die bepalingen mede wordt gelezen in plaats
       van:

               a. «de provincie»: de openbare lichamen tezamen;

               b. «provinciale staten» en «staten»: de eilandsraad;

               c. «de commissaris van de Koning»: de gezaghebber;

               d. «gedeputeerde staten»: het bestuurscollege;

               e. «de provinciale griffie»: het bestuurskantoor;

               f. «statenlid»: eilandsraadslid;

               g. «statenvergadering»: vergadering van de eilandsraad.

  Artikel Ya 23 [Treedt in werking op een nader te bepalen tijdstip]

     1. De gemeenschappelijke verklaring, bedoeld in artikel S 8, eerste
       lid, kan tevens op de dag van de kandidaatstelling, van negen tot
       zeventien uur, worden ingeleverd bij de gezaghebbers van Bonaire, Sint
       Eustatius en Saba op het bestuurskantoor.

     2. De gezaghebber beoordeelt de authenticiteit van de
       gemeenschappelijke verklaring en legt zijn bevindingen vast in een
       begeleidingsverklaring. Bij ministeriële regeling wordt voor de
       begeleidingsverklaring een model vastgesteld.

     3. De gezaghebber draagt er zorg voor dat de gemeenschappelijke
       verklaring en de begeleidingsverklaring langs elektronische weg
       uiterlijk op de dag na de dag van de kandidaatstelling om zeventien
       uur (Europees-Nederlandse tijd) ter kennis worden gebracht van het
       centraal stembureau. De gezaghebber maakt van deze stukken
       gewaarmerkte afschriften en bewaart deze totdat de beslissing van het
       centraal stembureau, bedoeld in artikel S 2, onherroepelijk is
       geworden.

     4. Voorts draagt hij er zorg voor dat de gemeenschappelijke verklaring
       zo spoedig mogelijk per post naar het centraal stembureau wordt
       overgebracht.

  Artikel Ya 24 [Treedt in werking op een nader te bepalen tijdstip]

     1. De gezaghebber beoordeelt van elke kandidatenlijst die bij hem
       wordt ingeleverd en de op grond van de artikelen R 7 en R 8 bij de
       kandidatenlijsten overgelegde stukken, de authenticiteit, en legt zijn
       bevindingen vast in een begeleidingsverklaring. Bij ministeriële
       regeling wordt voor de begeleidingsverklaring een model vastgesteld.

     2. De gezaghebber draagt er zorg voor dat de kandidatenlijsten langs
       elektronische weg uiterlijk op de dag van de kandidaatstelling om
       achttien uur ter kennis worden gebracht van de gezaghebbers van de
       andere openbare lichamen.

     3. De gezaghebber doet de hem op grond van het vorige lid toegezonden
       kandidatenlijsten tevens onverwijld voor een ieder ter inzage leggen
       op het bestuurskantoor.

     4. De gezaghebber draagt er zorg voor dat de bij hem ingeleverde
       kandidatenlijsten, de bij de kandidatenlijsten overgelegde stukken en
       de begeleidingsverklaringen langs elektronische weg uiterlijk op de
       tweede dag na de kandidaatstelling ter kennis worden gebracht van de
       voorzitter van het centraal stembureau. De gezaghebber maakt van deze
       stukken gewaarmerkte afschriften en bewaart deze totdat de beslissing
       van het centraal stembureau, bedoeld in artikel S 2, onherroepelijk is
       geworden.

     5. Voorts draagt hij er zorg voor dat het verzegelde pak met de
       lijsten, bedoeld in artikel R 11, tweede lid, nadat de handelingen
       bedoeld in dat artikel zijn verricht, onverwijld per post naar de
       voorzitter van het centraal stembureau wordt overgebracht.

  Artikel Ya 25 [Treedt in werking op een nader te bepalen tijdstip]

     1. Indien het centraal stembureau een of meer verzuimen als bedoeld in
       artikel S 1, derde lid, heeft geconstateerd ten aanzien van een lijst
       die in een openbaar lichaam is ingeleverd, geeft het, in afwijking van
       artikel S 1, derde lid, onverwijld langs elektronische weg kennis
       hiervan aan de gezaghebber van dat openbaar lichaam.

     2. De gezaghebber geeft van de verzuimen onverwijld bij aangetekende
       brief of tegen gedagtekend ontvangstbewijs kennis aan degene die de
       lijst heeft ingeleverd.

     3. Onverminderd artikel S 1, vierde en vijfde lid, kan degene die de
       lijst heeft ingeleverd uiterlijk op de derde dag na de zitting van het
       centraal stembureau, het verzuim of de verzuimen, in de kennisgeving
       aangeduid, herstellen op het bestuurskantoor van negen tot zeventien
       uur.

     4. De gezaghebber beoordeelt van de ter herstel van de geconstateerde
       verzuimen ingeleverde stukken, de authenticiteit en legt zijn
       bevindingen vast in een begeleidingsverklaring. Bij ministeriële
       regeling wordt voor de begeleidingsverklaring een model vastgesteld.

     5. De gezaghebber draagt er zorg voor dat de ter herstel van de
       verzuimen ingeleverde stukken en de begeleidingsverklaring terstond
       langs elektronische weg ter kennis van het centraal stembureau worden
       gebracht. De gezaghebber maakt van deze stukken gewaarmerkte
       afschriften en bewaart deze totdat de beslissing van het centraal
       stembureau, bedoeld in artikel S 2, onherroepelijk is geworden.

     6. Voorts draagt hij er zorg voor dat de stukken in een pak worden
       gedaan, dat wordt verzegeld. Het verzegelde pak wordt zo spoedig
       mogelijk per post naar het centraal stembureau overgebracht.

  Artikel Ya 26 [Treedt in werking op een nader te bepalen tijdstip]

   De stemming en de stemopneming vinden per eilandsraad plaats.

  Artikel Ya 27 [Treedt in werking op een nader te bepalen tijdstip]

   Op de pakken met de stembiljetten met een blanco stem, met de ongeldig
   verklaarde stembiljetten en met de geldige stembiljetten, als bedoeld in
   artikel T 10, tweede en derde lid, wordt de naam van het openbaar lichaam
   vermeld.

  Artikel Ya 28 [Treedt in werking op een nader te bepalen tijdstip]

     1. De voorzitter van het stembureau in een openbaar lichaam draagt er
       zorg voor dat een afschrift van het proces-verbaal van de stemming en
       van de stemopneming, bedoeld in artikel T 11, onverwijld na afloop van
       de stemming langs elektronische weg ter kennis wordt gebracht van het
       centraal stembureau. De voorzitter maakt van het proces-verbaal een
       gewaarmerkt afschrift en bewaart deze totdat het centraal stembureau
       de uitslag van de verkiezing heeft bekendgemaakt en over de toelating
       van de gekozenen is beslist.

     2. Voorts draagt hij er zorg voor dat het proces-verbaal en de
       verzegelde pakken zo spoedig mogelijk per post naar de voorzitter van
       het centraal stembureau worden overgebracht.

  Artikel Ya 29 [Treedt in werking op een nader te bepalen tijdstip]

     1. In afwijking van artikel U 2, eerste lid, eerste volzin, geldt een
       stem uitgebracht in een openbaar lichaam voor een aantal stemmen
       gelijk aan het getal dat wordt verkregen door het inwonertal van dat
       openbaar lichaam te delen door het honderdvoud van het aantal leden
       waaruit de eilandsraad van dat openbaar lichaam bestaat.

     2. Als het inwonertal van een openbaar lichaam geldt het inwonertal
       dat door het Centraal Bureau voor de Statistiek overeenkomstig het
       derde lid is gepubliceerd.

     3. Het Centraal Bureau voor de Statistiek publiceert op dezelfde wijze
       als bepaald in artikel U 2, derde en vierde lid, de inwonertallen van
       de openbare lichamen.

     4. Het centraal stembureau maakt de stemwaarden die overeenkomstig dit
       artikel in samenhang met artikel U 2 zijn vastgesteld, gelijktijdig en
       op dezelfde wijze openbaar als bepaald in artikel U 2, vijfde lid.

  Artikel Ya 30 [Treedt in werking op een nader te bepalen tijdstip]

   In afwijking van artikel U 3 vermenigvuldigt het centraal stembureau ten
   aanzien van elk openbaar lichaam de aantallen op iedere kandidaat
   uitgebrachte stemmen en de stemcijfers van de lijsten met de voor dat
   openbaar lichaam geldende stemwaarde en telt per lijst tezamen de aldus
   verkregen aantallen op iedere kandidaat uitgebrachte stemmen
   onderscheidenlijk de stemcijfers.

  Artikel Ya 31 [Treedt in werking op een nader te bepalen tijdstip]

   Voor de toepassing van artikel U 17 wordt onder «provincies» mede
   verstaan: openbare lichamen.

  § 5. De verkiezing van de leden van het Europees Parlement

  Artikel Ya 32

   De artikelen Ya 4 tot en met Ya 12 zijn van overeenkomstige toepassing met
   dien verstande dat in artikel Ya 10, eerste lid, in plaats van «voor
   kieskring 20 (Bonaire)» wordt gelezen: voor het land.

  Artikel Ya 33 [Vervallen per 01-12-2013]

  Artikel Ya 34 [Vervallen per 01-12-2013]

  Artikel Ya 35 [Vervallen per 01-12-2013]

  Artikel Ya 36 [Vervallen per 01-12-2013]

  Artikel Ya 37 [Vervallen per 01-12-2013]

  Artikel Ya 38 [Vervallen per 01-12-2013]

  Artikel Ya 39

   De artikelen Y 32, Y 33 en Y 33a zijn niet van toepassing.

  § 6. Bestuursrecht, beroeps- en overgangsbepalingen

  Artikel Ya 40

     1. Het bestuursorgaan zendt geschriften tot behandeling waarvan
       kennelijk een ander bestuursorgaan bevoegd is, onverwijld door naar
       dat orgaan, onder gelijktijdige mededeling daarvan aan de afzender.

     2. Het bestuurorgaan zendt geschriften die niet voor hem bestemd zijn
       en die ook niet worden doorgezonden, zo spoedig mogelijk terug aan de
       afzender.

  Artikel Ya 41

   Degene die een verzoek indient als bedoeld in artikel D 5, verschaft de
   gegevens en bescheiden die voor de beslissing op de aanvraag nodig zijn en
   waarover hij redelijkerwijs de beschikking kan krijgen.

  Artikel Ya 42

     1. In afwijking van artikel 7 van de Wet administratieve rechtspraak
       BES wordt het beroep tegen een beschikking van het bestuurscollege als
       bedoeld in artikel D 6, een beschikking van de gezaghebber als bedoeld
       in de artikelen K 8, eerste lid, L 11, eerste lid, en M 4, eerste lid,
       en tegen een beschikking van de eilandsraad als bedoeld in de
       artikelen X 5, derde lid, en X 8, vierde lid, ingesteld bij het
       Gemeenschappelijk Hof.

     2. Op het beroep zijn de hoofdstukken 3 en 6, met uitzondering van § 1
       en § 3, van de Wet administratieve rechtspraak BES van overeenkomstige
       toepassing.

     3. De artikelen 54 en 55 van de Wet administratieve rechtspraak BES
       zijn niet van toepassing.

     4. In afwijking van artikel 17, vijfde lid, van de Wet administratieve
       rechtspraak BES bedraagt de termijn binnen welke de bijschrijving of
       storting van het verschuldigde bedrag dient plaats te vinden, twee
       weken. De president van het Gemeenschappelijk Hof kan een kortere
       termijn stellen.

     5. Het Gemeenschappelijk Hof behandelt de zaak met overeenkomstige
       toepassing van § 2 van hoofdstuk 6 van de Wet administratieve
       rechtspraak BES. Aan het bestuursorgaan wordt terstond een afschrift
       van het beroepschrift toegezonden.

  Artikel Ya 43

     1. In afwijking van artikel 7 van de Wet administratieve rechtspraak
       BES wordt het beroep tegen een beschikking op grond van de artikelen G
       1, Q 6 en Y 2, in samenhang met artikel G 1, die is gericht op een
       politieke groepering die blijkens de statuten haar zetel heeft in
       Bonaire, Sint Eustatius of Saba, ingesteld bij het Gemeenschappelijk
       Hof.

     2. De artikelen G 5, eerste lid, aanhef en onder a, en Ya 42, tweede
       tot en met vijfde lid, zijn van overeenkomstige toepassing.

  Artikel Ya 44

     1. Tegen een beschikking op grond van de artikelen I 4, S 2 en Y 2 in
       samenhang met artikel I 4 van deze wet die betreft:

               a. een kandidatenlijst waarboven bij de inlevering van de lijst
            een aanduiding is geplaatst van een politieke groepering die
            blijkens de statuten haar zetel heeft in Bonaire, Sint Eustatius
            of Saba, of

               b. een kandidatenlijst waarboven geen aanduiding is geplaatst
            maar waarvan de eerstgenoemde kandidaat ingezetene is van
            Bonaire, Sint Eustatius of Saba, kan door een belanghebbende, in
            afwijking van artikel 7 Wet administratieve rechtspraak BES, en
            iedere kiezer uitsluitend beroep worden ingesteld bij het
            Gemeenschappelijk Hof.

     2. De artikelen I 7, eerste lid, tweede volzin, derde tot en met
       vijfde lid, I 8 en Ya 42, tweede tot en met vijfde lid, zijn van
       overeenkomstige toepassing.

  Artikel Ya 45

   Tegen een beschikking op grond van de artikelen G 2, G 4 of I 4 die wordt
   genomen in het kader van de verkiezing van de leden van provinciale
   staten, kan uitsluitend beroep worden ingesteld bij de Afdeling
   bestuursrechtspraak van de Raad van State.

  Artikel Ya 46

     1. In afwijking van artikel 7 van de Wet administratieve rechtspraak
       BES wordt het beroep tegen een beschikking op grond van de artikelen G
       3 of G 4 die wordt genomen in het kader van de verkiezing van de leden
       van de eilandsraad, ingesteld bij het Gemeenschappelijk Hof.

     2. Tegen een beschikking op grond van artikel I 4 die wordt genomen in
       het kader van de verkiezing van de leden van de eilandsraad, kan door
       een belanghebbende, in afwijking van artikel 7 van de Wet
       administratieve rechtspraak BES, en iedere kiezer uitsluitend beroep
       worden ingesteld bij het Gemeenschappelijk Hof.

     3. Artikel G 5, eerste lid, aanhef en onderdelen b en c, is van
       overeenkomstige toepassing indien het betreft een beschikking op grond
       van artikel G 3 of G 4.

     4. De artikelen I 7, derde tot en met vijfde lid, en I 8 zijn van
       overeenkomstige toepassing indien het betreft een beschikking op grond
       van artikel I 4.

     5. Artikel Ya 42, tweede tot en met vijfde lid, is van overeenkomstige
       toepassing.

  Artikel Ya 47

   Voor zover de periode van vijf jaren, genoemd in artikel Ya 14, tweede
   lid, onderdeel b, is gelegen vóór inwerkingtreding van de Wet van 17 mei
   2010 tot wijziging van de Kieswet in verband met de nieuwe
   staatsrechtelijke positie van Bonaire, Sint Eustatius en Saba als openbaar
   lichaam binnen Nederland (Stb. 2010, 347), wordt onder Nederland tevens
   verstaan de voormalige eilandgebieden Bonaire, Sint Eustatius en Saba, met
   dien verstande dat in bedoeld artikel voor «Wet toelating en uitzetting
   BES» wordt gelezen: Landsverordening toelating en uitzetting.

  Artikel Ya 48 [Vervallen per 10-10-2014]

  Artikel Ya 49 [Vervallen per 10-10-2014]

  Artikel Ya 50 [Vervallen per 10-10-2014]

  Artikel Ya 51

     1. Artikel Ya 47 en dit artikel vervallen vijf jaar na
       inwerkingtreding van de wet van 17 mei 2010 tot wijziging van de
       Kieswet in verband met de nieuwe staatsrechtelijke positie van
       Bonaire, Sint Eustatius en Saba als openbaar lichaam binnen Nederland
       (Stb. 347).

     2. De artikelen Ya 48, Ya 49 en Ya 50 vervallen vier jaar na
       inwerkingtreding van de wet van 17 mei 2010 tot wijziging van de
       Kieswet in verband met de nieuwe staatsrechtelijke positie van
       Bonaire, Sint Eustatius en Saba als openbaar lichaam binnen Nederland
       (Stb. 347).

  Afdeling VI. Straf-, slot- en overgangsbepalingen

  Hoofdstuk Z. Straf-, slot- en overgangsbepalingen

  § 1. Strafbepalingen

  Artikel Z 1

   Degene die stembiljetten, stempassen, kiezerspassen, volmachtbewijzen of
   briefstembewijzen namaakt of vervalst met het oogmerk deze als echt en
   onvervalst te gebruiken of door anderen te doen gebruiken, wordt gestraft
   met gevangenisstraf van ten hoogste zes jaren of geldboete van de vierde
   categorie.

  Artikel Z 2

   Degene die opzettelijk als echt en onvervalst gebruikt of door anderen
   doet gebruiken stembiljetten, stempassen, kiezerspassen, volmachtbewijzen
   of briefstembewijzen, die hij zelf heeft nagemaakt of vervalst of waarvan
   de valsheid of vervalsing hem, toen hij ze ontving, bekend was, of deze,
   met het oogmerk om ze als echt en onvervalst te gebruiken of door anderen
   te doen gebruiken, in voorraad heeft, wordt gestraft met gevangenisstraf
   van ten hoogste zes jaren of geldboete van de vierde categorie.

  Artikel Z 3

   Degene die stembiljetten, stempassen, kiezerspassen, volmachtbewijzen of
   briefstembewijzen voorhanden heeft met het oogmerk deze wederrechtelijk te
   gebruiken of door anderen te doen gebruiken, wordt gestraft met
   gevangenisstraf van ten hoogste twee jaren of geldboete van de vierde
   categorie.

  Artikel Z 4

     1. Degene die bij een verkiezing door gift of belofte een kiezer
       omkoopt om volmacht te geven tot het uitbrengen van zijn stem, wordt
       gestraft met gevangenisstraf van ten hoogste zes maanden of geldboete
       van de derde categorie.

     2. Degene die bij een verkiezing door gift of belofte een kiezer
       omkoopt dan wel anderszins daartoe dwingt om een verklaring als
       bedoeld in artikel H 4, eerste lid, af te leggen ter ondersteuning van
       een lijst, wordt gestraft met gevangenisstraf van ten hoogste zes
       maanden of geldboete van de derde categorie.

     3. Met dezelfde straf wordt gestraft de kiezer die zich door gift of
       belofte tot het bij volmacht stemmen of het afleggen van een
       ondersteuningsverklaring laat omkopen.

  Artikel Z 5

     1. Bij veroordeling wegens een van de in de artikelen Z 1 tot en met Z
       4 omschreven misdrijven kan ontzetting van de in artikel 28, eerste
       lid, onder 1°, 2° en 4°, van het Wetboek van Strafrecht dan wel,
       indien de ontzetting wordt uitgesproken door de strafrechter in
       Bonaire, Sint Eustatius of Saba, artikel 32, onder 1°, 2° en 4°, van
       het Wetboek van Strafrecht BES vermelde rechten worden uitgesproken.

     2. Bij veroordeling tot een vrijheidsstraf van ten minste een jaar
       wegens een van de in de artikelen Z 1 tot en met Z 3 omschreven
       misdrijven, kan ontzetting van het in artikel 28, eerste lid, onder
       3°, van het Wetboek van Strafrecht dan wel, indien de ontzetting wordt
       uitgesproken door de strafrechter in Bonaire, Sint Eustatius of Saba,
       artikel 32, onder 3°, van het Wetboek van Strafrecht BES vermelde
       recht worden uitgesproken.

  Artikel Z 6

   Degene die bij een verkiezing als gemachtigde stemt voor een persoon,
   wetende dat deze overleden is, wordt gestraft met hechtenis van ten
   hoogste een maand of geldboete van de tweede categorie.

  Artikel Z 7 [Vervallen per 01-01-2010]

  Artikel Z 8

   Degene die stelselmatig personen aanspreekt of anderszins persoonlijk
   benadert ten einde hen te bewegen het formulier op hun stempas, bestemd
   voor het stemmen bij volmacht, te ondertekenen en deze pas af te geven,
   wordt gestraft met hechtenis van ten hoogste een maand of geldboete van de
   derde categorie.

  Artikel Z 8a

   De onderdaan van een lidstaat van de Europese Gemeenschappen die zowel in
   Nederland als in een andere lidstaat aan een stemming voor de verkiezing
   van de leden van het Europees Parlement deelneemt, wordt gestraft met
   hechtenis van ten hoogste een maand of geldboete van de tweede categorie.

  Artikel Z 9

   De werkgever die de hem bij artikel J 10 opgelegde verplichting niet
   nakomt, wordt gestraft met hechtenis van ten hoogste veertien dagen of
   geldboete van de tweede categorie.

  Artikel Z 10

   De voorzitter, de leden en de opgeroepen plaatsvervangende leden van het
   stembureau die gedurende de zitting buiten noodzaak afwezig zijn zonder
   dat in vervanging is voorzien, worden gestraft met geldboete van de eerste
   categorie.

  Artikel Z 11

   De in de artikelen Z 1 tot en met Z 4 bedoelde strafbare feiten worden als
   misdrijven beschouwd en de in de artikelen Z 6 tot en met Z 10 bedoelde
   strafbare feiten als overtredingen.

  § 2. Slot- en overgangsbepalingen

  Artikel Z 12

     1. Wanneer bij of krachtens deze wet voorgeschreven verrichtingen op
       een zaterdag, zondag of algemeen erkende feestdag zouden vallen,
       treedt de eerstvolgende dag, geen zaterdag, zondag of algemeen erkende
       feestdag zijnde, daarvoor in de plaats. Deze bepaling is mede van
       toepassing op het tegelijk aftreden van de leden van
       vertegenwoordigende organen.

     2. Het eerste lid geldt ook voor verrichtingen waarvoor de wettelijke
       termijn wordt bepaald door terugrekening vanaf een tijdstip of een
       gebeurtenis.

     3. Voor zover de bepaling van de tijd voor die verrichtingen aan het
       openbaar gezag is opgedragen, worden daarvoor geen zaterdagen,
       zondagen of algemeen erkende feestdagen aangewezen.

     4. Onder algemeen erkende feestdagen worden verstaan de in artikel 3
       van de Algemene termijnenwet (Stb. 1964, 314) als zodanig genoemde en
       de bij of krachtens dat artikel daarmee gelijkgestelde dagen.

  Artikel Z 13

   De bij deze wet gevoegde tabel maakt deel uit van deze wet.

  Artikel Z 14 [Vervallen per 11-05-2005]

  Artikel Z 15 [Vervallen per 11-05-2005]

  Artikel Z 16 [Vervallen per 11-05-2005]

  Artikel Z 17 [Vervallen per 11-05-2005]

  Artikel Z 18 [Vervallen per 11-05-2005]

  Artikel Z 19 [Vervallen per 11-05-2005]

  Artikel Z 20

     1. Deze wet treedt in werking op een bij koninklijk besluit te bepalen
       tijdstip.

     2. Voor de bekendmaking van deze wet stelt Onze Minister van
       Binnenlandse Zaken en Koninkrijksrelaties de nummering van de
       artikelen, paragrafen en hoofdstukken van deze wet opnieuw vast en
       brengt hij de in deze wet voorkomende aanhalingen van de artikelen,
       paragrafen en hoofdstukken met de nieuwe nummering in overeenstemming.

  Artikel Z 21

   Deze wet kan worden aangehaald als Kieswet.

   Lasten en bevelen dat deze in het Staatsblad zal worden geplaatst en dat
   alle ministeries, autoriteiten, colleges en ambtenaren wie zulks aangaat,
   aan de nauwkeurige uitvoering de hand zullen houden.

   Gegeven te 's-Gravenhage, 28 september 1989

   Beatrix

   De Staatssecretaris van Binnenlandse Zaken,

   D. IJ. W. de Graaff-Nauta

   Uitgegeven de negentiende oktober 1989

   De Minister van Justitie,

   F. Korthals Altes

  Tabel bedoeld in artikel E 1, eerste lid, van de Kieswet

   Nummer van de     Gebied waarover de kieskring zich     Gemeente waar het
     kieskring                   uitstrekt                 hoofdstembureau is
                                                               gevestigd
   1.            De provincie Groningen                    Groningen
   2.            De provincie Fryslân                      Leeuwarden
   3.            De provincie Drenthe                      Assen
   4.            De provincie Overijssel                   Zwolle
   5.            De provincie Flevoland                    Lelystad
                 De gemeenten Beuningen, Buren, Culemborg,
                 Druten, Geldermalsen, Groesbeek, Heumen,
   6.            Lingewaal, Maasdriel, Millingen aan de    Nijmegen
                 Rijn, Neder-Betuwe, Neerijnen, Nijmegen,
                 Tiel, Ubbergen, West Maas en Waal,
                 Wijchen, Zaltbommel.
   7.            De gemeenten van de provincie Gelderland  Arnhem
                 die niet tot kieskring 6 behoren.
   8.            De provincie Utrecht                      Utrecht
   9.            De gemeente Amsterdam                     Amsterdam
                 De gemeenten Aalsmeer, Amstelveen,
                 Beverwijk, Blaricum, Bloemendaal, Bussum,
                 Diemen, Haarlem, Haarlemmerliede en
   10.           Spaarnwoude, Haarlemmermeer, Heemskerk,   Haarlem
                 Heemstede, Hilversum, Huizen, Laren,
                 Muiden, Naarden, Ouder-Amstel, Uithoorn,
                 Velsen, Weesp, Wijdemeren, Zandvoort.
                 De gemeenten van de provincie
   11.           Noord-Holland die niet tot de kieskringen Den Helder
                 9 of 10 behoren.
   12.           De gemeente 's-Gravenhage                 's-Gravenhage
   13.           De gemeente Rotterdam                     Rotterdam
                 De gemeenten Alblasserdam, Albrandswaard,
                 Barendrecht, Bernisse, Binnenmaas,
                 Brielle, Cromstrijen, Delft, Dordrecht,
                 Giessenlanden, Goeree-Overflakkee,
                 Gorinchem, Hardinxveld-Giessendam,
                 Hellevoetsluis, Hendrik-Ido-Ambacht,
   14.           Korendijk, Leerdam, Maassluis,            Dordrecht
                 Midden-Delfland, Molenwaard,
                 Oud-Beijerland, Papendrecht, Ridderkerk,
                 Rijswijk, Schiedam, Sliedrecht,
                 Spijkenisse, Strijen, Vlaardingen,
                 Westland, Westvoorne, Zederik,
                 Zwijndrecht.
                 De gemeenten van de provincie
   15.           Zuid-Holland die niet tot de kieskringen  Leiden
                 12, 13 of 14 behoren.
   16.           De provincie Zeeland                      Middelburg
                 De gemeenten Aalburg, Alphen-Chaam,
                 Baarle-Nassau, Bergen op Zoom, Breda,
                 Dongen, Drimmelen, Etten-Leur,
                 Geertruidenberg, Gilze en Rijen, Goirle,
   17.           Halderberge, Hilvarenbeek, Loon op Zand,  Tilburg
                 Moerdijk, Oisterwijk, Oosterhout,
                 Roosendaal, Rucphen, Steenbergen,
                 Tilburg, Waalwijk, Werkendam,
                 Woensdrecht, Woudrichem, Zundert.
                 De gemeenten van de provincie
   18.           Noord-Brabant die niet tot kieskring 17   's-Hertogenbosch
                 behoren.
   19.           De provincie Limburg.                     Maastricht
   20.           De openbare lichamen Bonaire, Sint        Bonaire
                 Eustatius en Saba.
