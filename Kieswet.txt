   (Tekst geldend op: 01-01-2005)

   --------------------------------------------------------------------------

   Wet van 28 september 1989, houdende nieuwe bepalingen inzake het kiesrecht
   en de verkiezingen

   Wij Beatrix, bij de gratie Gods, Koningin der Nederlanden, Prinses van
   Oranje-Nassau, enz. enz. enz.

   Allen, die deze zullen zien of horen lezen, saluut! doen te weten:

   Alzo Wij in overweging genomen hebben, dat het wenselijk is nieuwe
   bepalingen inzake het kiesrecht en de verkiezingen van de leden van de
   Tweede Kamer en de Eerste Kamer der Staten-Generaal, alsmede van de leden
   van provinciale staten en de gemeenteraden, vast te stellen;

   Zo is het, dat Wij, de Raad van State gehoord, en met gemeen overleg der
   Staten-Generaal, hebben goedgevonden en verstaan, gelijk Wij goedvinden en
   verstaan bij deze:

  Afdeling I. Algemene bepalingen

  Hoofdstuk A. De Kiesraad

  Artikel A 1

   Er is een Kiesraad, gevestigd te 's-Gravenhage.

  Artikel A 2

     1. De Kiesraad heeft tot taak de regering en de beide kamers der
       Staten-Generaal van advies te dienen in uitvoeringstechnische
       aangelegenheden die het kiesrecht of de verkiezingen betreffen.

     2. De Kiesraad treedt voorts op als centraal stembureau in de gevallen
       waarin de wet dat voorschrijft.

     3. De Kiesraad bestaat uit zeven leden.

  Artikel A 3 [Vervallen per 01-01-1997]

  Artikel A 4 [Vervallen per 01-01-1997]

  Artikel A 5 [Vervallen per 01-01-1997]

  Artikel A 6 [Vervallen per 01-01-1997]

  Artikel A 7 [Vervallen per 01-01-1997]

  Artikel A 8 [Vervallen per 01-01-1997]

  Artikel A 9 [Vervallen per 01-01-1997]

  Afdeling II. De verkiezing van de leden van de Tweede Kamer der
  Staten-Generaal, van provinciale staten en van de gemeenteraden

  Hoofdstuk B. Het kiesrecht

  Artikel B 1

     1. De leden van de Tweede Kamer der Staten-Generaal worden gekozen
       door degenen die op de dag van de kandidaatstelling Nederlander zijn
       en op de dag van de stemming de leeftijd van achttien jaar hebben
       bereikt, met uitzondering van degenen die op de dag van de
       kandidaatstelling hun werkelijke woonplaats hebben in de Nederlandse
       Antillen of Aruba.

     2. Deze uitzondering geldt niet voor:

               a. de Nederlander die gedurende ten minste tien jaren ingezetene
            van Nederland is geweest;

               b. de Nederlander die in Nederlandse openbare dienst in de
            Nederlandse Antillen of Aruba werkzaam is, alsmede zijn
            Nederlandse echtgenoot, geregistreerde partner of levensgezel en
            kinderen, voor zover dezen met hem een gemeenschappelijke
            huishouding voeren.

  Artikel B 2

   De leden van provinciale staten worden gekozen door degenen die op de dag
   van de kandidaatstelling ingezetenen zijn van de provincie, mits zij
   Nederlander zijn en op de dag van de stemming de leeftijd van achttien
   jaar hebben bereikt.

  Artikel B 3

     1. De leden van de gemeenteraden worden gekozen door degenen die op de
       dag van de kandidaatstelling ingezetenen zijn van de gemeente en op de
       dag van de stemming de leeftijd van achttien jaar hebben bereikt.

     2. Zij die geen onderdaan van een lidstaat van de Europese Unie zijn,
       dienen om kiesgerechtigd te zijn op de dag van de kandidaatstelling
       tevens te voldoen aan de vereisten dat:

               a. zij rechtmatig in Nederland verblijven op grond van artikel 8,
            onder a, b, d, e of l, van de Vreemdelingenwet 2000 of op grond
            van een overeenkomst tussen een internationale organisatie en de
            Staat der Nederlanden inzake de zetel van deze organisatie in
            Nederland, en

               b. zij onmiddellijk voorafgaand aan de dag van de
            kandidaatstelling gedurende een onafgebroken periode van ten
            minste vijf jaren ingezetene van Nederland waren en beschikten
            over een verblijfsrecht als bedoeld onder a, dan wel rechtmatig
            in Nederland verbleven op grond van artikel 8, onder c, van de
            Vreemdelingenwet 2000.

     3. Niet kiesgerechtigd zijn zij die geen Nederlander zijn en, als door
       andere staten uitgezonden leden van diplomatieke of consulaire
       vertegenwoordigingen, in Nederland werkzaam zijn, alsmede hun
       niet-Nederlandse echtgenoten, geregistreerde partners of
       levensgezellen en kinderen, voor zover dezen met hen een
       gemeenschappelijke huishouding voeren.

  Artikel B 4

     1. Onder ingezetenen van Nederland, van de provincie en van de
       gemeente verstaat deze wet hen die onderscheidenlijk in Nederland, in
       de provincie en in de gemeente werkelijke woonplaats hebben.

     2. Zij die als ingezetene met een adres zijn ingeschreven in de
       basisadministratie persoonsgegevens van een gemeente, worden voor de
       toepassing van deze wet, behoudens bewijs van het tegendeel, geacht
       werkelijke woonplaats te hebben in die gemeente.

  Artikel B 5

     1. Van het kiesrecht zijn uitgesloten:

               a. zij die bij onherroepelijke rechterlijke uitspraak van het
            kiesrecht zijn ontzet;

               b. zij die krachtens onherroepelijke rechterlijke uitspraak
            wegens een geestelijke stoornis onbekwaam zijn rechtshandelingen
            te verrichten.

       De uitsluiting wordt beoordeeld naar de toestand op de dag van de
       kandidaatstelling.

     2. Onze Minister van Justitie draagt zorg, dat van elke
       onherroepelijke rechterlijke uitspraak als bedoeld in het eerste lid
       zo spoedig mogelijk mededeling wordt gedaan aan de burgemeester van de
       gemeente waar de betrokkene in de basisadministratie persoonsgegevens
       is ingeschreven of, als het een persoon betreft die niet in een
       basisadministratie persoonsgegevens is ingeschreven, aan de
       burgemeester van de gemeente 's-Gravenhage, met vermelding van naam,
       voorletters of voornamen, adres en geboortedatum alsmede van de duur
       van de uitsluiting.

     3. De burgemeester stelt na ontvangst van de in het tweede lid
       bedoelde mededeling betrokkene in kennis van zijn uitsluiting en de
       duur daarvan.

  Artikel B 6

     1. Kiesgerechtigde personen aan wie op de dag van de stemming
       rechtmatig hun vrijheid is ontnomen, oefenen hun kiesrecht uit door
       bij volmacht te stemmen.

     2. Deze beperking geldt niet:

               a. voor hen die op de dag van de stemming een zodanige feitelijke
            bewegingsvrijheid genieten dat zij in persoon aan de stemming
            kunnen deelnemen;

               b. voor hen die op grond van het regime van de inrichting waarin
            zij verblijven aanspraak hebben op periodiek verlof.

     3. Bij algemene maatregel van bestuur kunnen nadere regels worden
       gesteld betreffende het stemmen bij volmacht door de in het eerste lid
       bedoelde personen.

  Hoofdstuk C. De zittingsduur van de leden van de Tweede Kamer der
  Staten-Generaal, van provinciale staten en van de gemeenteraden

  Artikel C 1

     1. De leden van de Tweede Kamer worden gekozen voor vier jaren.

     2. Zij treden tegelijk af op de donderdag op een door de Voorzitter
       van de Tweede Kamer te bepalen tijdstip in de periode van 10 tot en
       met 16 maart of, in een schrikkeljaar, op de donderdag op een door de
       Voorzitter van de Tweede Kamer te bepalen tijdstip in de periode van 9
       tot en met 15 maart.

  Artikel C 2

     1. De leden van de Tweede Kamer, gekozen na ontbinding van de kamer,
       treden tegelijk af op een door de Voorzitter van de Tweede Kamer te
       bepalen tijdstip op de eerstvolgende donderdag in de in [1]artikel C
       1, tweede lid, bedoelde periode nadat vier jaren zijn verstreken
       sedert de zitting van het centraal stembureau waarin de uitslag van de
       verkiezing is bekendgemaakt.

     2. Indien deze vier jaren eindigen in een periode, aanvangend met het
       in [2]artikel C 1, tweede lid, bedoelde tijdstip en op een door de
       Voorzitter van de Tweede Kamer te bepalen tijdstip eindigend op de
       donderdag in de periode van 19 tot en met 25 mei, treden zij af met
       ingang van de eerstvolgende donderdag in de in dat lid bedoelde
       periode nadat drie jaren zijn verstreken sedert de zitting van het
       centraal stembureau.

  Artikel C 3

     1. Indien het in [3]artikel C 1, tweede lid, of in [4]artikel C 2
       bepaalde tijdstip valt in een jaar waarin de verkiezingen van de leden
       van provinciale staten onderscheidenlijk de gemeenteraad worden
       gehouden, treden de leden van de Tweede Kamer tegelijk af op een door
       de Voorzitter van de Tweede Kamer te bepalen tijdstip op de donderdag
       in de periode van 19 tot en met 25 mei.

     2. De leden van de Tweede Kamer die zijn gekozen ter vervulling van de
       plaatsen van leden die op het in het eerste lid genoemde tijdstip zijn
       afgetreden, treden, tenzij zich opnieuw het geval als bedoeld in het
       eerste lid voordoet, tegelijk af op een door de Voorzitter van de
       Tweede Kamer te bepalen tijdstip op de eerstvolgende donderdag in de
       in [5]artikel C 1, tweede lid, bedoelde periode nadat drie jaren zijn
       verstreken sedert de zitting van het centraal stembureau waarin de
       uitslag van de verkiezing is bekendgemaakt.

  Artikel C 4

     1. De leden van provinciale staten onderscheidenlijk gemeenteraden
       worden gekozen voor vier jaren.

     2. Zij treden tegelijk af met ingang van de donderdag in de periode
       van 10 tot en met 16 maart of, in een schrikkeljaar met ingang van de
       donderdag in de periode van 9 tot en met 15 maart.

  Artikel C 5

   Degene die ter vervulling van een opengevallen plaats tot lid is benoemd,
   treedt af op het tijdstip waarop degene in wiens plaats hij is benoemd,
   zou hebben moeten aftreden.

  Hoofdstuk D. De registratie van de kiesgerechtigdheid

  Artikel D 1

   Burgemeester en wethouders registreren de kiesgerechtigdheid van de
   ingezetenen van de gemeente in de gemeentelijke administratie.

  Artikel D 2 [Vervallen per 01-01-1998]

  Artikel D 3

     1. Burgemeester en wethouders van 's-Gravenhage registreren voor elke
       verkiezing van de Tweede Kamer de kiesgerechtigdheid van personen die
       hun werkelijke woonplaats buiten Nederland hebben, indien dezen
       daartoe een schriftelijk verzoek hebben ingediend.

     2. Het verzoek wordt niet eerder ingediend dan zes maanden voor de dag
       van stemming.

     3. Het verzoek wordt ingediend bij het hoofd van de consulaire post
       waaronder de woonplaats van verzoeker ressorteert. Deze zendt het
       verzoekschrift zo spoedig mogelijk door naar burgemeester en
       wethouders van 's-Gravenhage.

     4. Indien het verzoek wordt gedaan door een persoon als bedoeld in
       [6]artikel B 1, tweede lid, onder a, wordt het verzoek ingediend bij
       de vertegenwoordiger van Nederland in de Nederlandse Antillen of in
       Aruba. Deze zendt het verzoekschrift zo spoedig mogelijk door naar
       burgemeester en wethouders van 's-Gravenhage.

     5. Indien het verzoek wordt gedaan door een persoon als bedoeld in
       [7]artikel B 1, tweede lid, onder b, die niet gedurende ten minste
       tien jaren zijn werkelijke woonplaats in Nederland heeft gehad, wordt
       het verzoek ingediend bij Onze Minister onder wiens ministerie de
       werkzaamheden van de betrokken functionaris ressorteren. Deze zendt
       het verzoekschrift zo spoedig mogelijk door naar burgemeester en
       wethouders van 's-Gravenhage.

     6. Indien het verzoek wordt gedaan door een persoon die zijn
       werkelijke woonplaats heeft in een land waarmee Nederland geen
       diplomatieke betrekkingen onderhoudt, wordt het verzoek ingediend bij
       burgemeester en wethouders van 's-Gravenhage.

     7. Het verzoek dient uiterlijk zes weken voor de dag van stemming te
       zijn ontvangen door het orgaan waarbij het moet worden ingediend.

     8. Burgemeester en wethouders van 's-Gravenhage beslissen op het
       verzoek uiterlijk op de zevende dag nadat zij dit hebben ontvangen.

     9. Bij algemene maatregel van bestuur wordt geregeld waar en wanneer
       de formulieren voor de verzoeken, kosteloos, voor de kiezers
       verkrijgbaar zijn. Bij ministeriële regeling wordt voor de formulieren
       een model vastgesteld.

  Artikel D 3a

     1. Burgemeester en wethouders van 's-Gravenhage houden een bestand bij
       van personen aan wie voor elke verkiezing van de leden van de Tweede
       Kamer zonder een afzonderlijk daartoe strekkend verzoek een formulier
       tot registratie van de kiesgerechtigdheid wordt toegezonden.

     2. Opname in het bestand geschiedt op verzoek van de desbetreffende
       persoon of na een verzoek tot registratie van de kiesgerechtigdheid
       voor de verkiezing van de leden van de Tweede Kamer, ongeacht of dat
       verzoek is ingewilligd.

     3. Burgemeester en wethouders van 's-Gravenhage verwijderen uit het
       bestand de geregistreerde gegevens, wanneer:

               a. de geregistreerde daarom verzoekt;

               b. er geen verzoek tot registratie is ingediend voor de
            laatstgehouden verkiezing van de leden van de Tweede Kamer.

     4. Bij algemene maatregel van bestuur wordt vastgesteld welke gegevens
       in het bestand geregistreerd worden.

  Artikel D 4

   Burgemeester en wethouders delen aan een ieder op zijn verzoek onverwijld
   mede of hij als kiezer is geregistreerd. Indien de verzoeker niet als
   kiezer is geregistreerd, worden hem uiterlijk op de zevende dag na de
   ontvangst van het verzoek de redenen daarvan meegedeeld.

  Artikel D 5

     1. Een ieder kan schriftelijk aan burgemeester en wethouders om
       herziening van de registratie verzoeken op de grond dat hij niet of
       niet op de juiste wijze als kiezer is geregistreerd.

     2. Het verzoekschrift dient gemotiveerd te zijn.

  Artikel D 6

   Burgemeester en wethouders beslissen op het verzoek om herziening
   uiterlijk op de zevende dag na de ontvangst en brengen zo nodig de
   gemeentelijke administratie hiermee in overeenstemming.

  Artikel D 7

   Burgemeester en wethouders maken hun beslissing onverwijld aan de
   verzoeker bekend.

  Artikel D 8

   Burgemeester en wethouders van 's-Gravenhage verwijderen de naam van een
   persoon die ingevolge [8]artikel D 3, eerste lid, als kiezer is
   geregistreerd, uit de registratie, indien aan hen omstandigheden bekend
   worden op grond waarvan de desbetreffende persoon niet als kiezer behoort
   te zijn geregistreerd. Zij maken de verwijdering onverwijld aan hem
   bekend.

  Artikel D 9

     1. Tegen een beschikking als bedoeld in de [9]artikelen D 3, achtste
       lid, [10]D 6 en [11]D 8 kan een belanghebbende beroep instellen bij de
       Afdeling bestuursrechtspraak van de Raad van State.

     2. Artikel 7:1 en titel 8.3 van de Algemene wet bestuursrecht blijven
       buiten toepassing.

     3. In afwijking van artikel 8:41, tweede lid, van de Algemene wet
       bestuursrecht bedraagt de termijn binnen welke de bijschrijving of
       storting van het verschuldigde bedrag dient plaats te vinden, twee
       weken. De voorzitter van de Afdeling kan een kortere termijn stellen.

     4. De Afdeling behandelt de zaak met toepassing van afdeling 8.2.3 van
       de Algemene wet bestuursrecht. Afdeling 8.2.4 blijft buiten
       toepassing. Aan burgemeester en wethouders wordt terstond een
       afschrift van het beroepschrift gezonden.

  Artikel D 10

   Bij algemene maatregel van bestuur kunnen nadere regels worden gesteld
   betreffende de registratie van de kiesgerechtigdheid.

  Hoofdstuk E. Kieskringen, stemdistricten en stembureaus

  § 1. De kieskringen

  Artikel E 1

     1. Voor de verkiezing van de leden van de Tweede Kamer wordt Nederland
       verdeeld in kieskringen, overeenkomstig de bij deze wet gevoegde
       tabel.

     2. De kieskringen voor de verkiezing van de leden van de Tweede Kamer
       vormen tevens de kieskringen voor de verkiezing van de leden van
       provinciale staten. Provinciale staten kunnen voor de verkiezing van
       de leden van provinciale staten deze kieskringen in meer kieskringen
       verdelen.

     3. Voor de verkiezing van de leden van de gemeenteraad vormt elke
       gemeente één kieskring.

  § 2. De stemdistricten

  Artikel E 2

   De gemeente kan door burgemeester en wethouders in stemdistricten worden
   verdeeld. Heeft deze verdeling niet plaats, dan vormt de gemeente één
   stemdistrict.

  § 3. De stembureaus

  Artikel E 3

     1. Er is voor elk stemdistrict een stembureau.

     2. Elk stembureau bestaat uit drie leden, van wie er één voorzitter
       is.

  Artikel E 4

   Burgemeester en wethouders benoemen tijdig voor elke verkiezing de leden
   van elk stembureau en een voldoend aantal plaatsvervangende leden.

  § 4. De hoofdstembureaus

  Artikel E 5

     1. Voor de verkiezing van de leden van de Tweede Kamer wordt voor elke
       kieskring een hoofdstembureau ingesteld. Het is gevestigd in de
       gemeente, daartoe aangewezen in de tabel, genoemd in [12]artikel E 1,
       eerste lid.

     2. Het hoofdstembureau bestaat uit vijf leden, van wie er één
       voorzitter en één plaatsvervangend voorzitter is.

     3. Voorzitter is de burgemeester van de gemeente waar het
       hoofdstembureau is gevestigd. De plaatsvervangend voorzitter en de
       andere leden, alsmede drie plaatsvervangende leden, worden benoemd en
       ontslagen door Onze Minister van Binnenlandse Zaken en
       Koninkrijksrelaties.

  Artikel E 6

     1. Voor de verkiezing van de leden van provinciale staten wordt voor
       elke kieskring een hoofdstembureau ingesteld. Het is gevestigd in de
       gemeente, daartoe aangewezen door provinciale staten.

     2. Het hoofdstembureau bestaat uit vijf leden, van wie er één
       voorzitter en één plaatsvervangend voorzitter is.

     3. Voorzitter is de burgemeester van de gemeente waar het
       hoofdstembureau is gevestigd. De plaatsvervangend voorzitter en de
       andere leden, alsmede drie plaatsvervangende leden, worden benoemd en
       ontslagen door gedeputeerde staten.

  Artikel E 7

     1. Voor de verkiezing van de leden van de gemeenteraad wordt een
       hoofdstembureau ingesteld, bestaande uit vijf leden, van wie er één
       voorzitter en één plaatsvervangend voorzitter is.

     2. De burgemeester is voorzitter van het hoofdstembureau. De
       plaatsvervangend voorzitter en de andere leden, alsmede drie
       plaatsvervangende leden, worden door burgemeester en wethouders
       benoemd en ontslagen.

  Artikel E 8

   De in de [13]artikelen E 5, [14]E 6 en [15]E 7 bedoelde benoemingen
   geschieden voor vier kalenderjaren. Degene die ter vervulling van een
   opengevallen plaats is benoemd, treedt af op het tijdstip waarop degene in
   wiens plaats hij is benoemd, zou hebben moeten aftreden.

  Artikel E 9

   Voor het houden van de zittingen van het hoofdstembureau wijzen
   burgemeester en wethouders een geschikte ruimte aan.

  Artikel E 10

   Bij algemene maatregel van bestuur kunnen nadere regels gesteld worden
   omtrent inrichting, samenstelling en werkwijze van het hoofdstembureau.

  § 5. De centrale stembureaus

  Artikel E 11

     1. Er is voor de verkiezing van elk vertegenwoordigend orgaan een
       centraal stembureau.

     2. Voor de verkiezing van de leden van de Tweede Kamer treedt de
       Kiesraad als centraal stembureau op.

     3. Voor de verkiezing van de leden van provinciale staten treedt het
       hoofdstembureau van de kieskring waarin de gemeente is gelegen waar de
       vergadering van de staten wordt gehouden, tevens als centraal
       stembureau op.

     4. Voor de verkiezing van de leden van de gemeenteraad treedt het
       hoofdstembureau tevens als centraal stembureau op.

  Hoofdstuk F. Het tijdstip van de kandidaatstelling

  Artikel F 1

     1. De kandidaatstelling voor de verkiezing van de leden van de Tweede
       Kamer, provinciale staten en de gemeenteraad vindt plaats op de
       dinsdag in de periode van 18 tot en met 24 januari.

     2. In het geval, bedoeld in [16]artikel C 3, eerste lid, vindt de
       kandidaatstelling voor de verkiezing van de leden van de Tweede Kamer
       plaats op de dinsdag in de periode van 29 maart tot en met 4 april.

     3. Bij koninklijk besluit kan, indien zwaarwichtige redenen verband
       houdend met de dag van stemming daartoe nopen, worden bepaald dat de
       kandidaatstelling plaatsvindt op de dinsdag, woensdag, donderdag, of
       maandag vóór de in het eerste onderscheidenlijk tweede lid genoemde
       dag. Het koninklijk besluit wordt bekend gemaakt uiterlijk zes maanden
       vóór de in het eerste onderscheidenlijk tweede lid genoemde dag.

  Artikel F 2

   In geval van ontbinding van de Tweede Kamer vindt de kandidaatstelling
   plaats binnen veertig dagen na de dagtekening van het koninklijk besluit
   tot ontbinding, op een bij dat besluit te bepalen dag.

  Hoofdstuk G. De registratie van de aanduiding van een politieke groepering

  Artikel G 1

     1. Een politieke groepering die een vereniging is met volledige
       rechtsbevoegdheid kan aan het centraal stembureau voor de verkiezing
       van de leden van de Tweede Kamer schriftelijk verzoeken de aanduiding
       waarmee zij voor die verkiezing op de kandidatenlijst wenst te worden
       vermeld, in te schrijven in een register dat door het centraal
       stembureau wordt bijgehouden. Verzoeken, ingediend na de
       drieënveertigste dag voor de kandidaatstelling, blijven voor de
       daaropvolgende verkiezing buiten behandeling.

     2. Voor de in het eerste lid bedoelde registratie moet een waarborgsom
       van EUR 450 worden betaald aan het Rijk. Degene die de betaling heeft
       verricht, ontvangt een bewijs daarvan. Na inlevering van een geldige
       kandidatenlijst voor de eerstkomende verkiezing na de beslissing op
       het verzoek wordt hem de waarborgsom teruggegeven.

     3. Bij het verzoek worden overgelegd:

               a. een afschrift van de notariële akte waarin de statuten van de
            vereniging zijn opgenomen;

               b. een bewijs van inschrijving in het handelsregister, bedoeld in
            artikel 2 van de Handelsregisterwet 1996;

               c. het in het tweede lid bedoelde bewijs van betaling;

               d. een verklaring van de politieke groepering, houdende
            aanwijzing van haar gemachtigde en plaatsvervangend gemachtigde
            bij het centraal stembureau, welke geldt zolang zij niet door een
            andere is vervangen.

     4. Het centraal stembureau beschikt slechts afwijzend op het verzoek,
       indien:

               a. de aanduiding strijdig is met de openbare orde;

               b. de aanduiding geheel of in hoofdzaak overeenstemt met een
            reeds geregistreerde aanduiding van een andere politieke
            groepering, of met een aanduiding waarvoor reeds eerder op grond
            van dit artikel een registratieverzoek is ingediend, en daardoor
            verwarring te duchten is;

               c. de aanduiding anderszins misleidend is voor de kiezers;

               d. de aanduiding meer dan 35 letters of andere tekens bevat;

               e. de aanduiding geheel of in hoofdzaak overeenstemt met die van
            een rechtspersoon die bij onherroepelijke rechterlijke uitspraak
            verboden is verklaard en deswege is ontbonden;

               f. het verzoek op dezelfde dag bij het centraal stembureau is
            ingekomen als een ander verzoek, strekkende tot inschrijving van
            een geheel of in hoofdzaak gelijkluidende aanduiding, tenzij dat
            andere verzoek reeds op een der onder a tot en met e genoemde
            gronden moet worden afgewezen.

     5. De beslissing van het centraal stembureau op het verzoek wordt aan
       de gemachtigde bekendgemaakt. Van de beslissing wordt mededeling
       gedaan in de Nederlandse Staatscourant.

     6. Een politieke groepering waarvan de aanduiding is ingeschreven in
       het register, kan schriftelijk een verzoek tot wijziging van deze
       aanduiding indienen bij het centraal stembureau. De laatste volzin van
       het eerste lid, alsmede het vierde en vijfde lid zijn op verzoeken tot
       wijziging van overeenkomstige toepassing.

     7. Het centraal stembureau schrapt de aanduiding in het register en
       doet hiervan mededeling in de Nederlandse Staatscourant, wanneer:

               a. de politieke groepering heeft opgehouden te bestaan;

               b. de politieke groepering een verzoek daartoe heeft gedaan;

               c. de politieke groepering als vereniging bij onherroepelijke
            rechterlijke uitspraak verboden is verklaard en deswege is
            ontbonden;

               d. voor de laatstgehouden verkiezing van de leden van de Tweede
            Kamer geen gebruik is gemaakt van de bevoegdheid, bedoeld in het
            [17]tweede of derde lid van artikel H 3.

     8. Op de veertiende dag voor de kandidaatstelling voor de verkiezing
       van de leden van de Tweede Kamer, alsmede op de veertigste dag voor de
       kandidaatstelling voor de verkiezing van de leden van provinciale
       staten of van de gemeenteraad, brengt het centraal stembureau de door
       hem geregistreerde aanduidingen van politieke groeperingen, voor zover
       de registratie daarvan onherroepelijk is, alsmede de namen van de
       gemachtigden en hun plaatsvervangers ter openbare kennis in de
       Nederlandse Staatscourant.

  Artikel G 2

     1. Een politieke groepering die een vereniging is met volledige
       rechtsbevoegdheid en waarvan de aanduiding niet reeds bij het centraal
       stembureau voor de verkiezing van de leden van de Tweede Kamer is
       geregistreerd, kan aan het centraal stembureau voor de verkiezing van
       de leden van provinciale staten schriftelijk verzoeken de aanduiding
       waarmee zij voor die verkiezing op de kandidatenlijst wenst te worden
       vermeld, in te schrijven in een register dat door het centraal
       stembureau wordt bijgehouden. Verzoeken, ingediend na de
       drieënveertigste dag voor de kandidaatstelling, blijven voor de
       daaropvolgende verkiezing buiten behandeling.

     2. Voor de in het eerste lid bedoelde registratie moet een waarborgsom
       van EUR 225 worden betaald aan de gemeente waar het centraal
       stembureau is gevestigd. Degene die de betaling heeft verricht,
       ontvangt een bewijs daarvan. Na inlevering van een geldige
       kandidatenlijst voor de eerstkomende verkiezing na de beslissing op
       het verzoek wordt hem de waarborgsom teruggegeven.

     3. Bij het verzoek worden overgelegd:

               a. een afschrift van de notariële akte waarin de statuten van de
            vereniging zijn opgenomen;

               b. een bewijs van inschrijving in het handelsregister, bedoeld in
            artikel 2 van de Handelsregisterwet 1996;

               c. het in het tweede lid bedoelde bewijs van betaling;

               d. een verklaring van de politieke groepering, houdende
            aanwijzing van haar gemachtigde en plaatsvervangend gemachtigde
            bij het centraal stembureau, welke geldt zolang zij niet door een
            andere is vervangen.

     4. Het centraal stembureau beslist slechts afwijzend op het verzoek,
       indien:

               a. de aanduiding strijdig is met de openbare orde;

               b. de aanduiding geheel of in hoofdzaak overeenstemt met een
            reeds op de voet van dit artikel of [18]artikel G 1
            geregistreerde aanduiding van een andere politieke groepering of
            met een aanduiding waarvoor reeds eerder op grond van dit artikel
            een registratieverzoek is ingediend, en daardoor verwarring te
            duchten is;

               c. de aanduiding anderszins misleidend is voor de kiezers;

               d. de aanduiding meer dan 35 letters of andere tekens bevat;

               e. de aanduiding geheel of in hoofdzaak overeenstemt met die van
            een rechtspersoon die bij onherroepelijke rechterlijke uitspraak
            verboden is verklaard en deswege is ontbonden;

               f. het verzoek op dezelfde dag bij het centraal stembureau is
            ingekomen als een ander verzoek, strekkende tot inschrijving van
            een geheel of in hoofdzaak gelijkluidende aanduiding, tenzij dat
            andere verzoek reeds op een der onder a tot en met e genoemde
            gronden moet worden afgewezen.

     5. De beslissing van het centraal stembureau op het verzoek wordt aan
       de gemachtigde bekendgemaakt. Van de beslissing wordt mededeling
       gedaan in de Nederlandse Staatscourant.

     6. Een politieke groepering waarvan de aanduiding is ingeschreven in
       het register, kan schriftelijk een verzoek tot wijziging van deze
       aanduiding indienen bij het centraal stembureau. De laatste volzin van
       het eerste lid, alsmede het vierde en vijfde lid zijn op verzoeken tot
       wijziging van overeenkomstige toepassing.

     7. Het centraal stembureau schrapt de aanduiding in het register en
       doet hiervan mededeling in de Nederlandse Staatscourant, wanneer:

               a. de politieke groepering heeft opgehouden te bestaan;

               b. de politieke groepering een verzoek daartoe heeft gedaan;

               c. de politieke groepering als vereniging bij onherroepelijke
            rechterlijke uitspraak verboden is verklaard en deswege is
            ontbonden;

               d. voor de laatstgehouden verkiezing van de leden van provinciale
            staten geen gebruik is gemaakt van de bevoegdheid, bedoeld in het
            [19]tweede of derde lid van artikel H 3.

     8. Op de veertiende dag voor de kandidaatstelling voor de verkiezing
       van de leden van provinciale staten, alsmede op de veertigste dag vóór
       de kandidaatstelling voor de verkiezing van de leden van de
       gemeenteraad, brengt het centraal stembureau de door hem
       geregistreerde aanduidingen van politieke groeperingen, voor zover de
       registratie daarvan onherroepelijk is, alsmede de namen van de
       gemachtigden en hun plaatsvervangers ter openbare kennis in de
       Nederlandse Staatscourant.

  Artikel G 3

     1. Een politieke groepering die een vereniging is met volledige
       rechtsbevoegdheid en waarvan de aanduiding niet reeds bij het centraal
       stembureau voor de verkiezing van de leden van de Tweede Kamer,
       onderscheidenlijk provinciale staten, is geregistreerd, kan aan het
       centraal stembureau voor de verkiezing van de leden van de
       gemeenteraad schriftelijk verzoeken de aanduiding waarmee zij voor die
       verkiezing op de kandidatenlijst wenst te worden vermeld, in te
       schrijven in een register dat door het centraal stembureau wordt
       bijgehouden. Verzoeken, ingediend na de drieënveertigste dag voor de
       kandidaatstelling, blijven voor de daaropvolgende verkiezing buiten
       behandeling.

     2. Voor de in het eerste lid bedoelde registratie moet een waarborgsom
       van EUR 112,50 worden betaald aan de gemeente. Degene die de betaling
       heeft verricht, ontvangt een bewijs daarvan. Na inlevering van een
       geldige kandidatenlijst voor de eerstkomende verkiezing na de
       beslissing op het verzoek wordt hem de waarborgsom teruggegeven.

     3. Bij het verzoek worden overgelegd:

               a. een afschrift van de notariële akte waarin de statuten van de
            vereniging zijn opgenomen;

               b. een bewijs van inschrijving in het handelsregister, bedoeld in
            artikel 2 van de Handelsregisterwet 1996;

               c. het in het tweede lid bedoelde bewijs van betaling;

               d. een verklaring van de politieke groepering, houdende
            aanwijzing van haar gemachtigde en plaatsvervangend gemachtigde
            bij het centraal stembureau, welke geldt zolang zij niet door een
            andere is vervangen.

     4. Het centraal stembureau beschikt slechts afwijzend op het verzoek,
       indien:

               a. de aanduiding strijdig is met de openbare orde;

               b. de aanduiding geheel of in hoofdzaak overeenstemt met een
            reeds op de voet van dit artikel of de [20]artikelen G 1,
            onderscheidenlijk [21]G 2, geregistreerde aanduiding van een
            andere politieke groepering, of met een aanduiding waarvoor reeds
            eerder op grond van dit artikel een registratieverzoek is
            ingediend, en daardoor verwarring te duchten is;

               c. de aanduiding anderszins misleidend is voor de kiezers;

               d. de aanduiding meer dan 35 letters of andere tekens bevat;

               e. de aanduiding geheel of in hoofdzaak overeenstemt met die van
            een rechtspersoon die bij onherroepelijke rechterlijke uitspraak
            verboden is verklaard en deswege is ontbonden;

               f. het verzoek op dezelfde dag bij het centraal stembureau is
            ingekomen als een ander verzoek, strekkende tot inschrijving van
            een geheel of in hoofdzaak gelijkluidende aanduiding, tenzij dat
            andere verzoek reeds op een der onder a tot en met e genoemde
            gronden moet worden afgewezen;

     5. De beslissing van het centraal stembureau op het verzoek wordt aan
       de gemachtigde bekendgemaakt, alsmede ter openbare kennis gebracht op
       de in de gemeente gebruikelijke wijze.

     6. Een politieke groepering waarvan de aanduiding is ingeschreven in
       het register, kan schriftelijk een verzoek tot wijziging van deze
       aanduiding indienen bij het centraal stembureau. De laatste volzin van
       het eerste lid, alsmede het vierde en vijfde lid zijn op verzoeken tot
       wijziging van overeenkomstige toepassing.

     7. Het centraal stembureau schrapt de aanduiding in het register en
       brengt dit ter openbare kennis op de in de gemeente gebruikelijke
       wijze, wanneer:

               a. de politieke groepering heeft opgehouden te bestaan;

               b. de politieke groepering een verzoek daartoe heeft gedaan;

               c. de politieke groepering als vereniging bij onherroepelijke
            rechterlijke uitspraak verboden is verklaard en deswege is
            ontbonden;

               d. voor de laatstgehouden verkiezing van de leden van de
            gemeenteraad geen gebruik is gemaakt van de bevoegdheid, bedoeld
            in het [22]tweede of derde lid van artikel H 3.

  Artikel G 4

     1. Onverminderd het bepaalde in het tweede lid geldt een
       geregistreerde aanduiding die overeenkomstig het bepaalde in het
       [23]achtste lid van artikel G 1 of [24]G 2 ter openbare kennis is
       gebracht, tevens voor de verkiezing van de leden van provinciale
       staten en van de gemeenteraad, onderscheidenlijk voor de verkiezing
       van de leden van de gemeenteraad.

     2. Het centraal stembureau voor de verkiezing van de leden van
       provinciale staten, onderscheidenlijk de gemeenteraad, bepaalt, dat de
       in het eerste lid bedoelde doorwerking van de registratie voor die
       verkiezing niet plaatsvindt, indien de geregistreerde aanduiding
       geheel of in hoofdzaak overeenstemt met een reeds op de voet van
       [25]artikel G 2, onderscheidenlijk [26]artikel G 3, geregistreerde
       aanduiding van een andere politieke groepering, en daardoor verwarring
       te duchten is.

     3. Een beschikking als bedoeld in het tweede lid wordt genomen
       uiterlijk op de veertiende dag na de dagtekening van de Nederlandse
       Staatscourant waarin de openbare kennisgeving, bedoeld in [27]artikel
       G 1, achtste lid, onderscheidenlijk [28]artikel G 2, achtste lid, is
       gedaan. De beschikking wordt terstond aan de gemachtigde van de
       desbetreffende groepering bekendgemaakt.

  Artikel G 5

     1. Tegen een beschikking als bedoeld in de [29]artikelen G 1, [30]G 2,
       [31]G 3, en [32]G 4 kan een belanghebbende beroep instellen bij de
       Afdeling bestuursrechtspraak van de Raad van State.

     2. In afwijking van artikel 6:7 van de Algemene wet bestuursrecht
       wordt een beroepschrift ingevolge die wet tegen:

               a. een beschikking als bedoeld in de [33]artikelen G 1 en [34]G 2
            ingediend uiterlijk op de zesde dag na de dagtekening van de
            Staatscourant waarin de beschikking is opgenomen, dan wel na de
            dag waarop de beschikking geacht wordt te zijn geweigerd,

               b. een beschikking als bedoeld in [35]artikel G 3 ingediend
            uiterlijk op de zesde dag na de dagtekening van de openbare
            kennisgeving, bedoeld in het vijfde lid van dat artikel, dan wel
            na de dag waarop de beschikking geacht wordt te zijn geweigerd,
            en

               c. een beschikking als bedoeld in [36]artikel G 4 ingediend
            uiterlijk op de zesde dag na de dag waarop de beschikking, als
            bedoeld in het tweede lid van dat artikel is bekendgemaakt, dan
            wel na de dag waarop de beschikking geacht wordt te zijn
            geweigerd.

     3. [37]Artikel D 9, tweede tot en met vierde lid, is van
       overeenkomstige toepassing.

  Artikel G 6

     1. Bij algemene maatregel van bestuur worden nadere regels gesteld
       betreffende het betalen van waarborgsommen ten behoeve van de
       registratie.

     2. Bij ministeriële regeling worden modellen vastgesteld voor de
       registers waarin de aanduidingen voor politieke groeperingen worden
       vermeld, de openbare kennisgevingen inzake de geregistreerde
       aanduidingen en de namen van de gemachtigden en hun plaatsvervangers,
       alsmede voor de bewijzen van betaling van de waarborgsom.

  Hoofdstuk H. De inlevering van de kandidatenlijsten

  Artikel H 1

     1. Op de dag van de kandidaatstelling kunnen bij de voorzitter van het
       hoofdstembureau of bij het door deze aan te wijzen lid van dat bureau,
       op de secretarie van de gemeente waar dit bureau is gevestigd, van
       negen tot vijftien uur, kandidatenlijsten worden ingeleverd. Ten
       minste drie weken voor de kandidaatstelling brengt de burgemeester van
       elke gemeente dit ter openbare kennis.

     2. Bij algemene maatregel van bestuur wordt geregeld waar en wanneer
       de formulieren voor de kandidatenlijsten, kosteloos, voor de kiezers
       verkrijgbaar zijn. Bij ministeriële regeling wordt voor het formulier
       een model vastgesteld.

  Artikel H 2

     1. Bij een verkiezing van de leden van de Tweede Kamer,
       onderscheidenlijk provinciale staten van een provincie die uit meer
       dan één kieskring bestaat, kan, indien in alle kieskringen aan de
       verkiezing wordt deelgenomen met kandidatenlijsten waarop meer dan
       dertig namen van kandidaten zijn geplaatst en waarvan behoudens ten
       hoogste de laatste vijf, de namen dezelfden zijn en in dezelfde
       volgorde zijn geplaatst, worden volstaan met inlevering bij één
       hoofdstembureau. Voor zover het kandidatenlijsten betreft waarop alle
       kandidaten dezelfden zijn en in dezelfde volgorde zijn geplaatst, kan
       voor kandidatenlijsten van politieke groeperingen wier aanduiding was
       geplaatst boven een kandidatenlijst waaraan bij de laatstgehouden
       verkiezing van de leden van de Tweede Kamer, onderscheidenlijk
       provinciale staten, een of meer zetels zijn toegekend, worden volstaan
       met inlevering van één lijst bij één hoofdstembureau. Het bepaalde in
       de vorige volzinnen is mede van toepassing ten aanzien van
       samenvoeging van aanduidingen van twee of meer groeperingen, indien
       bij de laatstgehouden verkiezing van de leden van het desbetreffende
       vertegenwoordigende orgaan, hetzij aan de gezamenlijke groeperingen,
       hetzij aan ten minste één daarvan, één of meer zetels zijn toegekend.

     2. De in het eerste lid bedoelde inlevering geschiedt bij het
       hoofdstembureau van kieskring 12 ('s-Gravenhage), indien het betreft
       een verkiezing van de leden van de Tweede Kamer, en bij het
       hoofdstembureau van de kieskring waarin de gemeente is gelegen waar de
       vergadering van de staten wordt gehouden, indien het betreft een
       verkiezing van de leden van provinciale staten. Voor de toepassing van
       de [38]artikelen H 11 en [39]I 10, derde lid, wordt deze inlevering
       geacht te hebben plaatsgevonden in alle kieskringen.

  Artikel H 3

     1. De inlevering van de lijst geschiedt persoonlijk door een kiezer,
       bevoegd tot deelneming aan de verkiezing. Indien de inleveraar niet
       als kiezer is geregistreerd in de gemeente waar het hoofdstembureau is
       gevestigd, legt hij tevens over een verklaring van burgemeester en
       wethouders van de gemeente waar hij als kiezer is geregistreerd, dat
       hij bevoegd is tot deelneming aan de verkiezing. De voorzitter van het
       hoofdstembureau of het door deze aangewezen lid van dat bureau kan
       verlangen dat de inleveraar van zijn identiteit doet blijken. De
       kandidaten kunnen bij de inlevering aanwezig zijn.

     2. Aan degene die de lijst inlevert, kan door de gemachtigde, bedoeld
       in het derde lid van de [40]artikelen G 1, [41]G 2 of [42]G 3, de
       bevoegdheid worden verleend boven de lijst de aanduiding van de
       desbetreffende groepering te plaatsen, zoals deze door het centraal
       stembureau is geregistreerd. Een verklaring van de gemachtigde waaruit
       deze bevoegdheid blijkt, wordt bij de lijst overgelegd.

     3. Degene die de lijst inlevert, is bevoegd daarboven een aanduiding
       te plaatsen, gevormd door samenvoeging van voor de desbetreffende
       verkiezing geregistreerde aanduidingen of afkortingen daarvan, indien
       hem daartoe de bevoegdheid is verleend door de gemachtigden van de
       onderscheidene groeperingen. Verklaringen van de gemachtigden waaruit
       deze bevoegdheid blijkt, worden bij de lijst overgelegd. Een aldus
       gevormde aanduiding mag niet meer dan 35 letters of andere tekens
       bevatten.

     4. Degene die de lijst heeft ingeleverd, ontvangt van de voorzitter
       van het hoofdstembureau of van het door deze aangewezen lid van dat
       bureau een bewijs daarvan.

     5. Bij algemene maatregel van bestuur wordt geregeld waar en wanneer
       de formulieren voor de verklaringen met betrekking tot het plaatsen
       van aanduidingen van politieke groeperingen boven kandidatenlijsten,
       kosteloos, verkrijgbaar zijn. Bij ministeriële regeling wordt voor de
       formulieren een model vastgesteld.

  Artikel H 4

     1. Bij de lijst worden overgelegd schriftelijke verklaringen van
       kiezers dat zij de lijst ondersteunen. Op deze verklaringen worden de
       kandidaten op dezelfde wijze en in dezelfde volgorde vermeld als op de
       lijst. Bij een verkiezing van de leden van de Tweede Kamer,
       provinciale staten onderscheidenlijk een gemeenteraad waarin het
       aantal te verdelen zetels in de raad ten minste negenendertig is
       bedraagt het aantal over te leggen verklaringen ten minste dertig, bij
       een verkiezing van de leden van een gemeenteraad waarin het aantal te
       verdelen zetels minder dan negenendertig, doch minimaal negentien is,
       bedraagt het aantal over te leggen verklaringen ten minste twintig en
       bij een verkiezing van de leden van een gemeenteraad waarin het aantal
       te verdelen zetels minder dan negentien is, bedraagt het aantal over
       te leggen verklaringen ten minste tien.

     2. Verklaringen van ondersteuning kunnen slechts worden afgelegd door
       personen die binnen de kieskring waarvoor die lijst geldt, als kiezer
       zijn geregistreerd voor de desbetreffende verkiezing.

     3. De kiezer die een verklaring van ondersteuning wenst af te leggen,
       ondertekent binnen een termijn van zeven dagen voorafgaand aan of op
       de dag van de kandidaatstelling deze verklaring ter secretarie van de
       gemeente waar hij als kiezer is geregistreerd, in aanwezigheid van de
       burgemeester of een door deze daartoe aangewezen ambtenaar. De kiezer
       geeft daarbij de burgemeester of de ambtenaar blijk van zijn
       identiteit.

     4. De burgemeester of de door hem daartoe aangewezen ambtenaar gaat
       onverwijld na of de ondertekenaar als kiezer in zijn gemeente is
       geregistreerd. Indien hem blijkt dat dit het geval is, tekent hij dit
       op de verklaring aan.

     5. Een kiezer mag niet meer dan één verklaring van ondersteuning
       ondertekenen.

     6. Een overgelegde verklaring van ondersteuning kan niet worden
       ingetrokken.

     7. Bij algemene maatregel van bestuur wordt geregeld waar en wanneer
       de formulieren voor de verklaringen van ondersteuning, kosteloos, voor
       de kiezers verkrijgbaar zijn. Bij ministeriële regeling wordt voor het
       formulier een model vastgesteld.

     8. De in het eerste lid bedoelde verplichting geldt niet voor een
       kandidatenlijst van een politieke groepering, indien de aanduiding
       daarvan was geplaatst boven een kandidatenlijst waaraan bij de
       laatstgehouden verkiezing van de leden van het desbetreffende
       vertegenwoordigende orgaan een of meer zetels zijn toegekend. De
       vorige volzin is mede van toepassing ten aanzien van:

               a. samenvoeging van aanduidingen van twee of meer groeperingen,
            indien bij de laatstgehouden verkiezing van de leden van het
            desbetreffende orgaan, hetzij aan de gezamenlijke groeperingen,
            hetzij aan tenminste één daarvan, één of meer zetels zijn
            toegekend;

               b. een nieuwe aanduiding indien twee of meer groeperingen als één
            groepering onder een nieuwe naam samen aan de verkiezingen
            deelnemen en bij de laatstgehouden verkiezingen van de leden van
            het desbetreffende orgaan, aan ieder van de afzonderlijke
            groeperingen één of meer zetels zijn toegekend.

  Artikel H 5

   Op de lijst kunnen een gemachtigde en desgewenst diens plaatsvervangers
   worden aangewezen, bevoegd tot het verbinden van de lijst met andere
   lijsten tot een lijstencombinatie. Voorts worden op de lijst een of meer
   personen vermeld die bij verhindering van de inleveraar bevoegd zijn tot
   het herstel van verzuimen, bedoeld in [43]artikel I 2.

  Artikel H 6

     1. De namen van de kandidaten worden op de lijsten geplaatst in de
       volgorde waarin aan hen de voorkeur wordt gegeven.

     2. Op dezelfde lijst mogen de namen van ten hoogste dertig kandidaten
       worden geplaatst. Op dezelfde lijst van een politieke groepering wier
       aanduiding was geplaatst boven een kandidatenlijst waaraan bij de
       laatstgehouden verkiezing van de leden van het desbetreffende
       vertegenwoordigend orgaan meer dan vijftien zetels zijn toegekend, mag
       een aantal namen worden geplaatst dat ten hoogste tweemaal het aantal
       zetels bedraagt, doch nimmer meer dan tachtig. Het bepaalde in de
       vorige volzin is van overeenkomstige toepassing ten aanzien van
       samenvoeging van aanduidingen van twee of meer groeperingen.

  Artikel H 7

     1. De naam van een kandidaat mag niet voorkomen op een lijst, indien
       de kandidaat tijdens de zittingsperiode van het orgaan waarvoor de
       verkiezing zal plaatshebben, niet de voor het zitting nemen in dat
       orgaan vereiste leeftijd zal bereiken.

     2. De naam van eenzelfde kandidaat mag niet voorkomen op meer dan één
       van de lijsten welke bij eenzelfde hoofdstembureau zijn ingeleverd.

     3. Indien voor de verkiezing van de leden van provinciale staten of de
       gemeenteraad op een lijst de naam voorkomt van een kandidaat die geen
       ingezetene is van de provincie, onderscheidenlijk de gemeente, dient
       bij de lijst te worden overgelegd een door die kandidaat ondertekende
       verklaring, waaruit blijkt, dat hij voornemens is zich bij benoeming
       te vestigen in de provincie, onderscheidenlijk gemeente.

  Artikel H 8

   De wijze waarop kandidaten op de lijst worden vermeld, wordt geregeld bij
   algemene maatregel van bestuur.

  Artikel H 9

     1. Bij de lijst wordt overgelegd een schriftelijke verklaring van
       iedere daarop voorkomende kandidaat dat hij instemt met zijn
       kandidaatstelling op deze lijst.

     2. Een overgelegde verklaring van instemming kan niet worden
       ingetrokken.

     3. Bij de lijst wordt van iedere kandidaat die geen zitting heeft in
       het vertegenwoordigend orgaan waarvoor de verkiezing wordt gehouden,
       tevens een kopie van een geldig legitimatiebewijs overgelegd. Indien
       van een dergelijke kandidaat een kopie van een geldig
       legitimatiebewijs ontbreekt, wordt de verklaring van instemming van de
       betreffende kandidaat geacht te ontbreken.

     4. Bij algemene maatregel van bestuur wordt geregeld waar en wanneer
       de formulieren voor de verklaringen van instemming, kosteloos, voor de
       kiezers verkrijgbaar zijn. Bij ministeriële regeling wordt voor het
       formulier een model vastgesteld.

     5. Indien de kandidaat zich buiten Nederland bevindt, is de verklaring
       niet aan enig formulier gebonden en kan zij ook telegrafisch of per
       telex geschieden.

  Artikel H 10

     1. De kandidaat wiens woonplaats buiten Nederland is gelegen, wijst in
       de verklaring van instemming tevens een in Nederland wonende
       gemachtigde aan met vermelding van diens naam, voorletters, woonplaats
       en adres. Indien de kandidaat voorkomt op meer dan één lijst, moet in
       iedere verklaring dezelfde gemachtigde worden aangewezen. Deze
       gemachtigde is met uitsluiting van de kandidaat bevoegd tot de
       handelingen, bedoeld in de artikelen V 2, eerste, vierde en vijfde
       lid, [44]V 3, eerste en derde lid, en [45]W 2, eerste lid, onder e.

     2. De kandidaat is bevoegd de overeenkomstig het eerste lid gegeven
       volmacht in te trekken. Hij geeft hiervan schriftelijk, telegrafisch
       of per telex kennis aan de voorzitter van het centraal stembureau, zo
       nodig met aanwijzing van een nieuwe gemachtigde.

  Artikel H 10a

     1. De in Nederland wonende kandidaat kan in geval van een verkiezing
       voor de leden van de Tweede Kamer en van provinciale staten van een
       provincie die uit meer dan één kieskring bestaat, bij de verklaring
       van instemming tevens een in Nederland wonende gemachtigde aanwijzen
       met vermelding van diens naam, voorletters, woonplaats en adres.
       Indien de kandidaat voorkomt op meer dan één lijst, wordt in iedere
       verklaring dezelfde gemachtigde aangewezen. Deze gemachtigde is met
       uitsluiting van de kandidaat bevoegd tot de handelingen, bedoeld in de
       [46]artikelen V 2, eerste, vierde en vijfde lid, [47]V 3, eerste en
       tweede lid, en [48]W 2, eerste lid, onder e .

     2. Van de machtiging kan alleen gebruik worden gemaakt, indien dit
       gebruik ertoe strekt dat kandidaten van de gezamenlijke lijsten van de
       politieke groepering benoemd worden verklaard in de volgorde die voor
       de dag van de stemming door de politieke groepering is vastgesteld.

     3. In geval van een benoeming voorafgaande aan de eerste samenkomst
       van het nieuw gekozen orgaan, kan van de machtiging geen gebruik
       worden gemaakt ten aanzien van kandidaten die op de gezamenlijke
       lijsten waarop zij voorkomen een aantal stemmen hebben verkregen,
       groter dan 25% van de kiesdeler.

     4. De politieke groepering deelt de in het tweede lid bedoelde
       volgorde uiterlijk twee weken na de kandidaatstelling mee aan het
       centraal stembureau. De voorzitter van het centraal stembureau draagt
       er zorg voor dat de volgorde zo spoedig mogelijk in de Staatscourant
       wordt bekendgemaakt.

     5. [49]Artikel H 10, tweede lid, is van overeenkomstige toepassing.

  Artikel H 11

     1. Kandidatenlijsten, ingeleverd in verschillende kieskringen, waarop
       dezelfde kandidaten in gelijk aantal en in dezelfde volgorde zijn
       geplaatst, vormen te zamen een stel gelijkluidende lijsten.

     2. Kandidatenlijsten, ingeleverd in verschillende kieskringen,
       waarboven dezelfde aanduiding van een politieke groepering is
       geplaatst of waarvan de eerste kandidaat dezelfde is, vormen te zamen
       een lijstengroep. Het bepaalde in de vorige volzin is mede van
       toepassing ten aanzien van samenvoeging van aanduidingen van twee of
       meer groeperingen.

  Artikel H 12

     1. Indien het betreft de verkiezing van de leden van de Tweede Kamer,
       moet voor elke lijstengroep, elk niet van een groep deel uitmakend
       stel gelijkluidende lijsten en elke op zichzelf staande lijst een
       waarborgsom van EUR 11. 250 worden betaald aan het Rijk.

     2. De in het eerste lid bedoelde verplichting tot betaling geldt niet
       voor een kandidatenlijst van een politieke groepering, indien de
       aanduiding daarvan was geplaatst boven een kandidatenlijst waaraan bij
       de laatstgehouden verkiezing van de leden van de Tweede Kamer een of
       meer zetels zijn toegekend. Het bepaalde in de vorige volzin is mede
       van toepassing ten aanzien van samenvoeging van aanduidingen van twee
       of meer groeperingen, indien bij de laatstgehouden verkiezing van de
       leden van de Tweede Kamer, hetzij aan de gezamenlijke groeperingen,
       hetzij aan ten minste één daarvan, één of meer zetels zijn toegekend.

     3. Degene die de in het eerste lid bedoelde betaling heeft verricht,
       ontvangt voor elke kieskring een bewijs daarvan. Dit bewijs moet bij
       de indiening van de lijst worden ingeleverd.

     4. Indien geen lijst wordt ingeleverd, wordt na de vaststelling van de
       uitslag van de verkiezing door het Rijk de waarborgsom teruggegeven
       aan degene die de betaling heeft verricht.

     5. Na de vaststelling van de uitslag van de verkiezing door het
       centraal stembureau wordt de waarborgsom teruggegeven aan degene die
       de betaling heeft verricht, tenzij het stemcijfer van de lijstengroep,
       het niet van een groep deel uitmakende stel gelijkluidende lijsten of
       de op zichzelf staande lijst lager is dan 75 procent van de kiesdeler,
       bedoeld in [50]artikel P 5. In dat geval vervalt de waarborgsom aan
       het Rijk.

  Artikel H 13

     1. Indien het betreft de verkiezing van de leden van provinciale
       staten, moet voor elke lijstengroep, elk niet van een groep deel
       uitmakend stel gelijkluidende lijsten en elke op zichzelf staande
       lijst een waarborgsom van EUR 1 125 worden betaald aan de gemeente
       waar het centraal stembureau is gevestigd.

     2. De in het eerste lid bedoelde verplichting tot betaling geldt niet
       voor een kandidatenlijst van een politieke groepering, indien de
       aanduiding daarvan was geplaatst boven een kandidatenlijst waaraan bij
       de laatstgehouden verkiezing van de leden van provinciale staten een
       of meer zetels zijn toegekend. Het bepaalde in de vorige volzin is
       mede van toepassing ten aanzien van samenvoeging van aanduidingen van
       twee of meer groeperingen, indien bij de laatstgehouden verkiezing van
       de leden van provinciale staten, hetzij aan de gezamenlijke
       groeperingen, hetzij aan ten minste één daarvan, één of meer zetels
       zijn toegekend.

     3. Degene die de in het eerste lid bedoelde betaling heeft verricht,
       ontvangt voor elke kieskring een bewijs daarvan. Dit bewijs moet bij
       de indiening van de lijst worden ingeleverd.

     4. Indien geen lijst wordt ingeleverd, wordt na de vaststelling van de
       uitslag van de verkiezing door de gemeente waar het centraal
       stembureau is gevestigd de waarborgsom teruggegeven aan degene die de
       betaling heeft verricht.

     5. Na de vaststelling van de uitslag van de verkiezing door het
       centraal stembureau wordt de waarborgsom teruggegeven aan degene die
       de betaling heeft verricht, tenzij het stemcijfer van de lijstengroep,
       het niet van een groep deel uitmakende stel gelijkluidende lijsten of
       de op zichzelf staande lijst lager is dan 75 procent van de kiesdeler,
       bedoeld in [51]artikel P 5, en aan de lijst geen zetel is toegewezen.
       In dat geval vervalt de waarborgsom aan de gemeente waar het centraal
       stembureau is gevestigd.

  Artikel H 14

     1. Indien het betreft de verkiezing van de leden van de gemeenteraad,
       moet voor elke lijst een waarborgsom van EUR 225 worden betaald aan de
       gemeente.

     2. De in het eerste lid bedoelde verplichting tot betaling geldt niet
       voor een kandidatenlijst van een politieke groepering, indien de
       aanduiding daarvan was geplaatst boven een kandidatenlijst waaraan bij
       de laatstgehouden verkiezing van de leden van de gemeenteraad een of
       meer zetels zijn toegekend. Het bepaalde in de vorige volzin is mede
       van toepassing ten aanzien van samenvoeging van aanduidingen van twee
       of meer groeperingen, indien bij de laatstgehouden verkiezing van de
       leden van de gemeenteraad, hetzij aan de gezamenlijke groeperingen,
       hetzij aan ten minste één daarvan, één of meer zetels zijn toegekend.

     3. Degene die de in het eerste lid bedoelde betaling heeft verricht,
       ontvangt een bewijs daarvan. Dit bewijs moet bij de indiening van de
       lijst worden overgelegd.

     4. Indien geen lijst wordt ingeleverd, wordt na de vaststelling van de
       uitslag van de verkiezing door de gemeente de waarborgsom teruggegeven
       aan degene die de betaling heeft verricht.

     5. Na de vaststelling van de uitslag van de verkiezing door het
       centraal stembureau wordt de waarborgsom teruggegeven aan degene die
       de betaling heeft verricht, tenzij het stemcijfer van de lijst lager
       is dan 75 procent van de kiesdeler, bedoeld in [52]artikel P 5, en aan
       de lijst geen zetel is toegewezen. In dat geval vervalt de waarborgsom
       aan de gemeente.

  Artikel H 15

   Bij algemene maatregel van bestuur worden nadere regels gesteld
   betreffende het betalen van waarborgsommen ten behoeve van de
   kandidatenlijsten. Bij ministeriële regeling worden voor de bewijzen van
   betaling van de waarborgsom modellen vastgesteld.

  Hoofdstuk I. Het onderzoek, de verbinding, de nummering en de openbaarmaking
  van de kandidatenlijsten

  § 1. Het onderzoek van de kandidatenlijsten

  Artikel I 1

     1. Op de dag van de kandidaatstelling, om zestien uur, houdt het
       hoofdstembureau een zitting tot het onderzoeken van de
       kandidatenlijsten.

     2. Het hoofdstembureau draagt er zorg voor dat het centraal stembureau
       op de dag na de kandidaatstelling afschriften van de ingeleverde
       kandidatenlijsten ontvangt.

     3. Indien gebruik wordt gemaakt van de mogelijkheid, bedoeld in
       [53]artikel H 2, draagt het hoofdstembureau er zorg voor dat de
       overige hoofdstembureaus op de dag na de kandidaatstelling een
       afschrift van de kandidatenlijst ontvangen die voor de desbetreffende
       kieskring is ingeleverd.

  Artikel I 2

     1. Indien bij het onderzoek blijkt van een of meer van de volgende
       verzuimen, geeft het hoofdstembureau onverwijld bij aangetekende brief
       of tegen gedagtekend ontvangstbewijs kennis aan degene die de lijst
       heeft ingeleverd:

               a. dat, indien bij de lijst verklaringen van ondersteuning moeten
            worden overgelegd, niet ten minste het aantal verklaringen,
            genoemd in [54]artikel H 4, eerste lid, is overgelegd, waarbij
            niet meetellen de verklaringen die niet aan het bepaalde in
            [55]artikel H 4, eerste lid, tweede volzin, en tweede lid,
            voldoen, de verklaringen waarop niet een aantekening als bedoeld
            in [56]artikel H 4, vierde lid, voorkomt en de verklaringen van
            een kiezer die meer dan één verklaring heeft ondertekend;

               b. dat, indien zich het geval voordoet, bedoeld in [57]artikel H
            7, derde lid, de verklaring dat de kandidaat voornemens is zich
            bij benoeming te vestigen in de provincie, onderscheidenlijk
            gemeente, ontbreekt;

               c. dat een kandidaat niet is vermeld overeenkomstig het bepaalde
            krachtens [58]artikel H 8;

               d. dat ten aanzien van een kandidaat ontbreekt de verklaring dat
            hij instemt met zijn kandidaatstelling op de lijst;

               e. dat, indien het een verkiezing van de leden van de Tweede
            Kamer betreft, ten aanzien van een kandidaat die buiten Nederland
            woonplaats heeft in zijn verklaring van instemming de aanwijzing
            van een gemachtigde ontbreekt;

               f. dat, indien ten behoeve van de lijst een waarborgsom moet
            worden betaald, het bewijs dat deze betaling is verricht,
            ontbreekt;

               g. dat de lijst niet persoonlijk is ingeleverd door een kiezer,
            bevoegd tot deelneming aan de verkiezing;

               h. dat, indien de lijst is ingeleverd door een kiezer die niet
            als zodanig is geregistreerd in de gemeente waar het
            hoofdstembureau is gevestigd, deze kiezer niet heeft overgelegd
            een verklaring van burgemeester en wethouders van de gemeente
            waar hij is geregistreerd, dat hij bevoegd is tot deelneming aan
            de verkiezing;

               i. dat een verklaring, bedoeld in het [59]tweede of derde lid van
            artikel H 3, ontbreekt.

     2. Uiterlijk op de derde dag na de kandidaatstelling kan degene die de
       lijst heeft ingeleverd, het verzuim of de verzuimen, in de
       kennisgeving aangeduid, herstellen ter secretarie van de gemeente waar
       het hoofdstembureau is gevestigd, op de eerste en tweede dag van negen
       tot zeventien uur en op de derde dag van negen tot vijftien uur.

     3. In het geval, bedoeld in het eerste lid onder g, kan een kiezer die
       tot het inleveren van de lijst bevoegd zou zijn geweest, door
       persoonlijke verschijning ter secretarie zich alsnog in de plaats van
       de onbevoegde inleveraar stellen; hij wordt dan geacht de lijst
       persoonlijk te hebben ingeleverd. Het in de vorige volzin bepaalde
       vindt overeenkomstige toepassing, indien de verklaring, in het eerste
       lid onder h bedoeld, niet alsnog wordt overgelegd.

     4. Bij verhindering of ontstentenis van degene die de lijst heeft
       ingeleverd, treedt in diens plaats een ingevolge [60]artikel H 5,
       tweede volzin, op de lijst vermelde vervanger.

  Artikel I 3

     1. Onmiddellijk nadat de lijsten door het hoofdstembureau zijn
       onderzocht, worden deze en, indien vereist, de verklaringen van
       ondersteuning, door de voorzitter ter secretarie van de gemeente waar
       het hoofdstembureau is gevestigd, voor een ieder ter inzage gelegd.

     2. Op de voet van [61]artikel I 1, derde lid, toegezonden afschriften
       van ingeleverde kandidatenlijsten worden ter secretarie van de
       gemeente waar het hoofdstembureau is gevestigd ter inzage gelegd,
       zodra deze zijn ontvangen.

  Artikel I 4

   Op de derde dag na de kandidaatstelling beslist het hoofdstembureau in een
   openbare zitting die om zestien uur aanvangt, over de geldigheid van de
   lijsten en over het handhaven van de daarop voorkomende kandidaten,
   alsmede over het handhaven van de daarboven geplaatste aanduiding van een
   politieke groepering.

  Artikel I 5

   Ongeldig is de lijst:

     a. die niet op de dag van de kandidaatstelling tussen negen en
       vijftien uur bij de voorzitter van het hoofdstembureau of het door
       deze aangewezen lid is ingeleverd;

     b. waarbij, indien ten behoeve van de lijst een waarborgsom moet
       worden betaald, niet gevoegd is het bewijs dat deze betaling is
       verricht;

     c. waarbij, indien bij de lijst verklaringen van ondersteuning moeten
       worden overgelegd, niet ten minste het aantal geldige verklaringen,
       genoemd in [62]artikel H 4, eerste lid, is overgelegd;

     d. die niet voldoet aan het bij ministeriële regeling vastgestelde
       model;

     e. die niet persoonlijk is ingeleverd door een kiezer, bevoegd tot
       deelneming aan de verkiezing;

     f. waarbij, voor zover vereist, niet is overgelegd de verklaring van
       burgemeester en wethouders dat de inleveraar als kiezer is
       geregistreerd in hun gemeente en bevoegd is aan de verkiezing deel te
       nemen;

     g. waarop door toepassing van [63]artikel I 6 alle kandidaten zijn
       geschrapt.

  Artikel I 6

     1. Het hoofdstembureau schrapt, in de volgorde in dit lid aangewezen,
       van de lijst de naam van de kandidaat:

               a. die niet is vermeld overeenkomstig het bepaalde krachtens
            [64]artikel H 8;

               b. van wie niet is overgelegd de verklaring dat hij instemt met
            zijn kandidaatstelling op de lijst;

               c. wiens woonplaats buiten Nederland is gelegen, indien de
            aanwijzing van een gemachtigde ontbreekt;

               d. die tijdens de zittingsperiode van het orgaan waarvoor de
            verkiezing zal plaatshebben, niet de voor het zitting nemen in
            dat orgaan vereiste leeftijd bereikt;

               e. die bij een verkiezing van de leden van provinciale staten of
            van de gemeenteraad geen ingezetene is van de provincie,
            onderscheidenlijk de gemeente, en ten aanzien van wie de
            verklaring dat hij voornemens is zich bij benoeming te vestigen
            in de provincie, onderscheidenlijk gemeente, ontbreekt;

               f. die heeft verklaard dat hij voornemens is zich bij benoeming
            te vestigen in de provincie, onderscheidenlijk gemeente, en ten
            aanzien van wie blijkt dat hij tevens een zodanige verklaring
            heeft afgelegd voor de verkiezing van de leden van de staten van
            een andere provincie, onderscheidenlijk van de raad van een
            andere gemeente;

               g. die tenzij het kandidatenlijsten betreft als bedoeld in
            [65]artikel H 2, eerste lid, eerste volzin, voorkomt op meer dan
            één van de bij het hoofdstembureau ingeleverde lijsten;

               h. van wie een uittreksel uit het register van overlijden dan wel
            een afschrift van de akte van overlijden is overgelegd;

               i. die op de lijst voorkomt na het ten hoogste toegelaten aantal.

     2. Het hoofdstembureau schrapt, in de volgorde in dit lid aangewezen,
       de aanduiding van een politieke groepering, indien:

               a. een daarop betrekking hebbende verklaring als bedoeld in het
            [66]tweede of derde lid van artikel H 3 ontbreekt;

               b. de aanduiding geplaatst is boven meer dan één van de bij het
            hoofdstembureau ingeleverde lijsten.

     3. Indien de aanduiding van een politieke groepering niet in
       overeenstemming is met die waaronder zij is geregistreerd, brengt het
       hoofdstembureau deze ambtshalve daarmee in overeenstemming.

  Artikel I 7

     1. Tegen een beschikking als bedoeld in [67]artikel I 4 kan een
       belanghebbende en iedere kiezer beroep instellen bij de Afdeling
       bestuursrechtspraak van de Raad van State. In afwijking van artikel
       6:7 van de Algemene wet bestuursrecht bedraagt de termijn voor het
       indienen van een beroepschrift vier dagen.

     2. [68]Artikel D 9, tweede tot en met vierde lid, is van
       overeenkomstige toepassing.

     3. De Afdeling doet uitspraak uiterlijk op de zesde dag nadat het
       beroepschrift is ontvangen.

     4. Indien de uitspraak van de Afdeling strekt tot gegrondverklaring
       van het beroep, bepaalt zij dat haar uitspraak in de plaats treedt van
       de vernietigde beschikking.

     5. De voorzitter van de Afdeling stelt partijen en de voorzitter van
       het hoofdstembureau onverwijld in kennis van de uitspraak.

  Artikel I 8

     1. Indien beroep is ingesteld tegen een beschikking waarbij het
       hoofdstembureau een lijst ongeldig heeft verklaard of de naam van een
       kandidaat dan wel de aanduiding van een politieke groepering heeft
       geschrapt op grond van een of meer van de verzuimen, vermeld in
       [69]artikel I 2, eerste lid, zonder dat het hoofdstembureau tevoren
       overeenkomstig het in dat artikel bepaalde kennis heeft gegeven van
       het bestaan daarvan aan degene die de lijst heeft ingeleverd, kan deze
       het verzuim of de verzuimen alsnog herstellen ter secretarie van de
       Raad van State. [70]Artikel I 2, derde en vierde lid, is van
       overeenkomstige toepassing.

     2. Indien een verzuim overeenkomstig het eerste lid is hersteld, houdt
       de Afdeling bestuursrechtspraak van de Raad van State bij haar
       uitspraak daarmee rekening.

  Artikel I 9

     1. Zodra de termijn, bedoeld in [71]artikel I 7, eerste lid, is
       verstreken zonder dat beroep is ingesteld, of in geval van beroep,
       zodra aan [72]het vijfde lid van artikel I 7 toepassing is gegeven,
       deelt de voorzitter van het hoofdstembureau onverwijld aan het
       centraal stembureau mede, welke geldige lijsten zijn ingeleverd. Hij
       geeft daarbij aan welke wijzigingen daarin zijn aangebracht na de dag
       van de kandidaatstelling. Indien gebruik wordt gemaakt van de
       mogelijkheid, bedoeld in [73]artikel H 2, eerste lid, vindt eenzelfde
       mededeling plaats aan de overige hoofdstembureaus.

     2. Indien het betreft de verkiezing van de leden van de gemeenteraad
       of van provinciale staten van een provincie die één kieskring vormt,
       kan de mededeling aan het centraal stembureau achterwege blijven. Voor
       de toepassing van [74]artikel I 17, eerste lid, wordt zij geacht
       onverwijld te zijn gedaan.

     3. Bij ministeriële regeling wordt voor deze mededeling een model
       vastgesteld.

  § 2. De verbinding van kandidatenlijsten tot een lijstencombinatie

  Artikel I 10

     1. Op de dag van de kandidaatstelling, tussen negen en zeventien uur,
       kunnen kandidatenlijsten van verschillende politieke groeperingen tot
       een lijstencombinatie worden verbonden door inlevering bij het
       centraal stembureau van een daartoe strekkende schriftelijke
       gemeenschappelijke verklaring van de op de lijsten vermelde
       gemachtigden.

     2. Zodanige verbinding kan slechts worden aangebracht tussen politieke
       groeperingen waarvan de aanduiding ten behoeve van de desbetreffende
       verkiezing is geregistreerd.

     3. Indien het betreft de verkiezing van de leden van de Tweede Kamer
       of van provinciale staten van een provincie die uit meer dan één
       kieskring bestaat, kan een verbinding voorts slechts worden
       aangebracht indien

               a. de onderscheidene groeperingen in alle kieskringen een lijst
            hebben ingediend en

               b. de combinatie betrekking heeft op alle in de onderscheidene
            kieskringen vanwege een groepering ingediende lijsten.

     4. Het bepaalde in het tweede lid is mede van toepassing ten aanzien
       van samenvoeging van aanduidingen van twee of meer groeperingen,
       indien de aldus gevormde aanduiding voorkomt op alle vanwege die
       groeperingen ingediende lijsten.

     5. Bij ministeriële regeling wordt voor de in het eerste lid bedoelde
       verklaring een model vastgesteld.

  Artikel I 11

   Het centraal stembureau beslist over de geldigheid van de
   lijstencombinaties in de zitting, bedoeld in [75]artikel I 12.

  § 3. De nummering van de kandidatenlijsten

  Artikel I 12

   Op de tweede dag na de kandidaatstelling nummert het centraal stembureau
   in een openbare zitting de kandidatenlijsten.

  Artikel I 13

   Bij de nummering gelden de lijstengroepen alsmede de niet van een groep
   deel uitmakende stellen gelijkluidende lijsten als één lijst.

  Artikel I 14

     1. Eerst worden genummerd de lijsten van politieke groeperingen wier
       aanduiding was geplaatst boven een kandidatenlijst waaraan bij de
       laatstgehouden verkiezing van de leden van het desbetreffende
       vertegenwoordigend orgaan een of meer zetels zijn toegekend. Aan deze
       lijsten worden de nummers 1 en volgende toegekend in de volgorde van
       de bij die verkiezing op de desbetreffende lijsten uitgebrachte
       aantallen stemmen, met dien verstande dat aan de lijst van de
       groepering met het hoogste aantal stemmen het nummer 1 wordt
       toegekend. Bij gelijkheid van het aantal beslist het lot.

     2. Het bepaalde in het eerste lid is van overeenkomstige toepassing
       ten aanzien van samenvoeging van aanduidingen van twee of meer
       groeperingen, indien bij de laatstgehouden verkiezing van de leden van
       het desbetreffende vertegenwoordigende orgaan, hetzij aan de
       gezamenlijke groeperingen, hetzij aan ten minste één daarvan, één of
       meer zetels zijn toegekend. In het geval waarbij aan ten minste één
       van de betrokken groeperingen één of meer zetels zijn toegekend worden
       voor de toepassing van het bepaalde in de tweede volzin van het eerste
       lid, de op de lijsten uitgebrachte aantallen stemmen van de
       groeperingen waaraan die zetels zijn toegekend, bij elkaar opgeteld.

     3. Vervolgens worden, met de nummers volgende op het laatste krachtens
       het eerste lid toegekende nummer, genummerd de overige lijstengroepen
       en stellen gelijkluidende lijsten waarvan in alle kieskringen een
       lijst is ingeleverd, in de volgorde door het lot aangewezen.

     4. Daarna worden, met de nummers volgende op het laatste krachtens het
       tweede lid toegekende nummer, genummerd de overige lijstengroepen en
       stellen gelijkluidende lijsten in de volgorde van het aantal
       kieskringen waar een daartoe behorende lijst is ingeleverd, met dien
       verstande, dat het eerstvolgende nummer wordt toegekend aan de
       lijstengroep of het stel gelijkluidende lijsten waarvan een lijst is
       ingeleverd in de meeste kieskringen. Bij een gelijk aantal kieskringen
       beslist het lot.

     5. Ten slotte worden ten aanzien van iedere kieskring aan de op
       zichzelf staande lijsten bij loting toegekend de nummers die nog niet
       in enige kieskring aan een andere lijst zijn toegekend.

  Artikel I 15

     1. Onmiddellijk nadat de nummering heeft plaatsgevonden, brengt de
       voorzitter van het centraal stembureau ter openbare kennis welk nummer
       aan de onderscheidene lijsten is toegekend.

     2. Indien het betreft de verkiezing van de leden van de Tweede Kamer,
       geschiedt de kennisgeving in de Nederlandse Staatscourant.

     3. Indien het betreft de verkiezing van de leden van provinciale
       staten of de gemeenteraad, geschiedt de kennisgeving op de in de
       provincie, onderscheidenlijk de gemeente, gebruikelijke wijze.

  Artikel I 16

   Een beslissing tot ongeldigverklaring van een kandidatenlijst heeft geen
   gevolg ten aanzien van de nummers, toegekend aan de overige
   kandidatenlijsten.

  § 4. De openbaarmaking van de kandidatenlijsten

  Artikel I 17

     1. Nadat van alle hoofdstembureaus de in [76]artikel I 9, eerste lid,
       eerste volzin, bedoelde mededeling is ontvangen, maakt de voorzitter
       van het centraal stembureau de lijsten zo spoedig mogelijk openbaar.
       Daarbij vermeldt hij tevens welke lijsten tot een lijstencombinatie
       zijn verbonden.

     2. De openbaarmaking geschiedt:

       indien het betreft de verkiezing van de leden van de Tweede Kamer,
       door plaatsing van de lijsten naar de kieskringen gerangschikt en met
       vermelding van hun nummers en, in voorkomend geval, de aanduidingen
       van de politieke groeperingen in de Nederlandse Staatscourant;

       indien het betreft de verkiezing van de leden van provinciale staten
       of de gemeenteraad, door de van de nummers en, in voorkomend geval, de
       aanduidingen van de politieke groeperingen voorziene lijsten ter
       secretarie van de gemeente waar het centraal stembureau is gevestigd,
       onderscheidenlijk ter secretarie van de gemeente, voor een ieder ter
       inzage te leggen. Van de terinzagelegging geschiedt tegelijk openbare
       kennisgeving door de voorzitter van het centraal stembureau.

  § 5. Slotbepaling

  Artikel I 18

     1. Van de in de [77]artikelen I 1, [78]I 4 en [79]I 12 bedoelde
       zittingen wordt proces-verbaal opgemaakt. Het proces-verbaal wordt
       voor een ieder ter inzage gelegd.

     2. De bij de in de [80]artikelen I 4 en [81]I 12 bedoelde zittingen
       aanwezige kiezers kunnen mondeling bezwaren inbrengen. Van deze
       bezwaren wordt in het proces-verbaal melding gemaakt.

     3. Bij algemene maatregel van bestuur worden geregeld:

               a. de plaats waar de processen-verbaal ter inzage worden gelegd;

               b. de bekendmaking van het tijdstip en de plaats van de zitting,
            bedoeld in [82]artikel I 4 onderscheidenlijk [83]I 12.

     4. Bij ministeriële regeling worden voor de processen-verbaal modellen
       vastgesteld.

  Hoofdstuk J. De stemming

  § 1. Algemene bepalingen

  Artikel J 1

     1. De stemming vindt plaats op de drieënveertigste dag na de
       kandidaatstelling.

     2. De stemming vangt aan om zeven uur dertig en duurt tot eenentwintig
       uur.

  Artikel J 2

   De stemming geschiedt in elke kieskring over de kandidaten wier namen
   voorkomen op de voor die kieskring geldig verklaarde kandidatenlijsten.

  Artikel J 3

   Behoudens in de gevallen, genoemd in de [84]hoofdstukken K, [85]L en
   [86]M, neemt de kiezer aan de stemming deel in de gemeente waar hij op de
   dag van de kandidaatstelling als kiezer is geregistreerd.

  Artikel J 4

     1. Burgemeester en wethouders wijzen voor elk stemdistrict een
       geschikt stemlokaal aan. Bij algemene maatregel van bestuur kunnen
       hieromtrent nadere regels worden gesteld.

     2. Burgemeester en wethouders dragen er zorg voor dat zoveel mogelijk
       stemlokalen zodanig zijn gelegen en ingericht, dat zij geschikt zijn
       voor kiezers met lichamelijke gebreken. De burgemeester brengt de
       adressen van deze stemlokalen ter openbare kennis onder vermelding van
       de mogelijkheid aldaar met toepassing van het bepaalde in
       [87]hoofdstuk K de stem uit te brengen.

     3. Op verzoek van burgemeester en wethouders stellen de besturen van
       bijzondere scholen de daarvoor in aanmerking komende lokalen en het
       zich daarin bevindende materiaal voor de inrichting en het gebruik als
       stemlokaal beschikbaar, desgewenst tegen vergoeding van de daaruit
       voortvloeiende onkosten.

     4. De burgemeester draagt zorg voor de inrichting van het stemlokaal
       en wijst zo nodig personen aan die het stembureau ten dienste worden
       gesteld.

  Artikel J 5

   De kiezer stemt in het stemlokaal van het voor hem aangewezen
   stemdistrict.

  Artikel J 6

   De gemeenteraad kan bepalen dat tegelijk met de stemming in het stemlokaal
   een andere, door de gemeenteraad uitgeschreven, stemming plaatsvindt. Bij
   of krachtens algemene maatregel van bestuur worden voorschriften gegeven
   met het oog op de combinatie van de stemmingen.

  § 2. De oproeping voor de stemming

  Artikel J 7

   Ten minste veertien dagen voor de stemming ontvangt elke kiezer die
   bevoegd is aan de stemming deel te nemen, van de burgemeester van de
   gemeente waar hij op de dag van de kandidaatstelling als kiezer is
   geregistreerd, een oproepingskaart. Bij ministeriële regeling wordt voor
   de oproepingskaart een model vastgesteld.

  Artikel J 8

   Aan de tot deelneming aan de stemming bevoegde kiezer wiens
   oproepingskaart in het ongerede is geraakt of die geen kaart heeft
   ontvangen, wordt op zijn aanvraag door of vanwege de burgemeester een
   nieuwe oproepingskaart uitgereikt, mits hij voldoende van zijn identiteit
   doet blijken. Ook het stembureau is tot die uitreiking bevoegd.

  Artikel J 9

   De burgemeester brengt de kandidatenlijsten ter kennis van de kiezers op
   bij algemene maatregel van bestuur vast te stellen wijze.

  Artikel J 10

   Iedere werkgever is verplicht te zorgen dat iedere kiezer die bij hem in
   dienstbetrekking is, de gelegenheid krijgt zijn stem uit te brengen voor
   zover dit niet kan geschieden buiten de vastgestelde arbeidstijd en mits
   de kiezer daardoor niet meer dan twee uur verhinderd is zijn arbeid te
   verrichten.

  § 3. Het stembureau

  Artikel J 11

     1. De voorzitter en de leden van het stembureau, alsmede de personen
       die het stembureau ten dienste staan, kunnen, indien zij
       kiesgerechtigd zijn voor het orgaan waarvoor de verkiezing wordt
       gehouden, naar keuze bij dit stembureau of bij het stembureau van het
       voor hen aangewezen stemdistrict aan de stemming deelnemen.

     2. Indien zij behoren tot een ander stemdistrict, wordt van het
       uitbrengen van hun stem melding gemaakt in het proces-verbaal.

  Artikel J 12

     1. Gedurende de zitting zijn steeds de voorzitter en twee leden van
       het stembureau aanwezig.

     2. Het stembureau bepaalt wie als tweede en derde lid van het
       stembureau optreden.

     3. Bij ontstentenis van de voorzitter treedt het tweede lid en bij
       diens ontstentenis het derde lid als voorzitter op.

     4. Bij ontstentenis van een lid treedt een door of vanwege
       burgemeester en wethouders aan te wijzen plaatsvervangend lid op.

     5. Indien geen plaatsvervangend lid beschikbaar is, verzoekt de
       voorzitter een van de in het stemlokaal aanwezige kiezers die hij
       daartoe geschikt acht, als zodanig op te treden totdat dit wel het het
       geval is.

     6. Van de wisselingen in de samenstelling van het stembureau wordt in
       het proces-verbaal aantekening gehouden met opgave van de tijd van de
       vervanging.

  Artikel J 13

   Indien bij het nemen van een beslissing door het stembureau de stemmen
   staken, beslist de stem van de voorzitter.

  Artikel J 14

   De leden van het stembureau geven tijdens de uitoefening van hun functie
   geen blijk van hun politieke gezindheid.

  § 4. De inrichting van het stemlokaal

  Artikel J 15

   Het stemlokaal is zodanig ingericht dat het stemgeheim is gewaarborgd.

  Artikel J 16

     1. In het stemlokaal zijn geplaatst een tafel voor het stembureau, een
       stembus en een of meer stemhokjes.

     2. De toegang tot de stemhokjes moet zichtbaar zijn voor het publiek.

     3. In ieder stemhokje bevindt zich een handleiding voor de kiezer. Bij
       ministeriële regeling wordt voor de handleiding een model vastgesteld.

     4. De tafel voor het stembureau is zo geplaatst dat de kiezers de
       verrichtingen van het stembureau kunnen gadeslaan.

  Artikel J 17

     1. Op de tafel voor het stembureau ligt een afschrift van gegevens uit
       de gemeentelijke administratie, bevattende een genummerde opgave van
       de kiezers die in het stemdistrict bevoegd zijn aan de stemming deel
       te nemen. Bij algemene maatregel van bestuur wordt bepaald welke
       gegevens deze opgave bevat.

     2. Ieder stembureau beschikt over de wettelijke voorschriften die op
       de stemming betrekking hebben.

  Artikel J 18

     1. De stembus, vervaardigd volgens bij algemene maatregel van bestuur
       te geven voorschriften, staat bij de tafel, binnen het bereik van het
       lid van het stembureau dat belast is met de in [88]artikel J 26, derde
       lid, bedoelde taak.

     2. Tijdig voor de aanvang van de stemming sluit het stembureau de
       stembus, na zich ervan overtuigd te hebben dat zij leeg is.

  Artikel J 19

   Bij algemene maatregel van bestuur kunnen nadere regels worden gesteld
   betreffende de inrichting van het stemlokaal.

  § 5. De stembiljetten

  Artikel J 20

     1. Op het bij de verkiezing te bezigen stembiljet zijn aan de ene
       zijde gedrukt de lijsten van kandidaten over wie de stemming moet
       geschieden, zoals deze ter kennis van de kiezers worden gebracht, en
       aan de andere zijde de handtekening van de voorzitter van het
       hoofdstembureau. Aan de zijde waar de handtekening van de voorzitter
       van het hoofdstembureau is gedrukt, kunnen voorts worden gedrukt de
       naam van het vertegenwoordigend orgaan waarvoor de verkiezing geldt,
       alsmede een aanduiding van de kieskring.

     2. Bij ministeriële regeling wordt voor het stembiljet een model
       vastgesteld.

  Artikel J 21

     1. De burgemeester van de gemeente waar het hoofdstembureau is
       gevestigd, draagt zorg dat de stembiljetten alsmede de formulieren
       voor de processen-verbaal voor alle tot de kieskring behorende
       gemeenten tijdig in gereedheid worden gebracht.

     2. Hij zendt in één of meer verzegelde pakken aan de burgemeester van
       elke tot de kieskring behorende gemeente tijdig de benodigde
       stembiljetten en formulieren voor de procesen-verbaal. Op elk pak
       wordt het aantal zich daarin bevindende stembiljetten of formulieren
       vermeld.

     3. De kosten van het vervaardigen en toezenden van de stembiljetten en
       de formulieren worden naar evenredigheid over de gemeenten verdeeld.

  Artikel J 22

     1. De burgemeester draagt zorg dat voor de aanvang van de stemming bij
       elk stembureau in zijn gemeente de benodigde stembiljetten en
       formulieren voor de processen-verbaal aanwezig zijn.

     2. De stembiljetten worden aan het stembureau ter beschikking gesteld
       in één of meer verzegelde pakken, op elk waarvan het aantal zich
       daarin bevindende stembiljetten is vermeld.

  Artikel J 23

   Het stembureau opent tijdig voor de aanvang van de stemming de pakken met
   stembiljetten en stelt het aantal biljetten vast.

  § 6. Het uitbrengen van de stem

  Artikel J 24

     1. Tot de stemming wordt slechts toegelaten degene die bevoegd is aan
       de verkiezing deel te nemen, voor zover hij in het bezit is van de hem
       toegezonden of ingevolge [89]artikel J 8 uitgereikte oproepingskaart,
       dan wel een kiezerspas of een volmachtbewijs.

     2. De voorzitter van het stembureau kan, alvorens iemand tot de
       stemming toe te laten, verlangen dat hij van zijn identiteit doet
       blijken.

  Artikel J 25

     1. De kiezer overhandigt aan de voorzitter van het stembureau de
       oproepingskaart.

     2. De voorzitter noemt duidelijk verstaanbaar het nummer waaronder de
       kiezer volgens de oproepingskaart in het afschrift van gegevens uit de
       gemeentelijke administratie voorkomt.

     3. Het tweede lid van het stembureau noemt de naam die in het
       afschrift van gegevens uit de gemeentelijke administratie bij het door
       de voorzitter genoemde nummer is vermeld. De voorzitter controleert de
       naam aan de hand van de oproepingskaart.

     4. Het tweede lid van het stembureau houdt, door in het afschrift van
       gegevens uit de gemeentelijke administratie naast de naam van de
       kiezer zijn paraaf te plaatsen, aantekening dat deze zich heeft
       aangemeld.

     5. Vervolgens overhandigt de voorzitter aan de kiezer een stembiljet.

     6. De voorzitter houdt aantekening van het aantal uitgereikte
       stembiljetten.

  Artikel J 26

     1. De kiezer gaat na ontvangst van het stembiljet naar een stemhokje
       en stemt aldaar door een wit stipje, geplaatst in het stemvak vóór de
       naam van de kandidaat van zijn keuze, rood te maken.

     2. Hij vouwt vervolgens het stembiljet dicht en gaat daarmee naar het
       stembureau.

     3. Het derde lid van het stembureau ziet erop toe, dat de kiezer het
       stembiljet in de stembus steekt.

  Artikel J 27

     1. Indien een kiezer zich bij de invulling van zijn stembiljet
       vergist, geeft hij dit aan de voorzitter terug. Deze verstrekt hem op
       zijn verzoek eenmaal een nieuw biljet.

     2. De teruggegeven stembiljetten worden door de voorzitter
       onmiddellijk onbruikbaar gemaakt op bij algemene maatregel van bestuur
       te regelen wijze.

  Artikel J 28

   Wanneer aan het stembureau blijkt dat een kiezer wegens zijn lichamelijke
   gesteldheid hulp behoeft, staat het toe dat deze zich laat bijstaan.

  Artikel J 29

   Indien een kiezer weigert het stembiljet in de bus te steken, houdt de
   voorzitter daarvan aantekening. Indien een stembiljet wordt teruggegeven,
   wordt dit door de voorzitter onmiddellijk onbruikbaar gemaakt op bij
   algemene maatregel van bestuur te regelen wijze.

  Artikel J 30

   Zodra de voor de stemming bepaalde tijd verstreken is, wordt dit door de
   voorzitter aangekondigd en worden alleen de op dat ogenblik in het
   stemlokaal of bij de ingang daarvan aanwezige kiezers nog tot de stemming
   toegelaten.

  Artikel J 31

   Bij algemene maatregel van bestuur kunnen nadere regels worden gesteld
   betreffende de gang van zaken bij de stemming.

  § 7. Het stemmen anders dan door middel van stembiljetten

  Artikel J 32

   Bij de daartoe door de raad of krachtens diens machtiging door
   burgemeester en wethouders aangewezen stembureaus kan op andere wijze dan
   door middel van stembiljetten worden gestemd. De bepalingen van deze wet
   die betrekking hebben op het gebruik van stembiljetten, blijven dan buiten
   toepassing.

  Artikel J 33

     1. Het stemmen anders dan door middel van stembiljetten vindt alleen
       plaats, indien daarbij overeenkomstig bij algemene maatregel van
       bestuur gestelde nadere regels een door Onze Minister van Binnenlandse
       Zaken en Koninkrijksrelaties goedgekeurde techniek wordt gebezigd.

     2. Aan een techniek als vorenbedoeld wordt alleen dan goedkeuring
       verleend, indien deze tenminste aan de volgende eisen voldoet:

               a. het geheime karakter van de stemming moet zijn gewaarborgd,
            ook indien de kiezer geen keuze wenst te maken;

               b. de te bezigen apparatuur dient van degelijke makelij te zijn
            en moet door de kiezer op eenvoudige wijze en zonder gevaar voor
            storingen of onvolkomen werking kunnen worden bediend;

               c. de kandidatenlijsten, het aan elke lijst toegekende nummer en
            de aanduiding van de politieke groepering, moeten op duidelijke
            wijze kunnen worden vermeld;

               d. de kiezer moet zijn stem slechts éénmaal kunnen uitbrengen en
            moet de gelegenheid hebben een gemaakte vergissing te herstellen.

     3. Aan de goedkeuring kunnen voorschriften worden verbonden.

     4. Van de goedkeuring wordt mededeling gedaan in de Nederlandse
       Staatscourant.

  Artikel J 34

     1. Bij of krachtens algemene maatregel van bestuur worden nadere
       regels gesteld betreffende het stemmen anders dan door middel van
       stembiljetten. Deze regels worden zoveel mogelijk vastgesteld
       overeenkomstig de bepalingen van deze wet betreffende het stemmen door
       middel van stembiljetten.

     2. Een wijziging van de algemene maatregel van bestuur, bedoeld in het
       eerste lid, treedt niet eerder in werking dan twee maanden na de datum
       van uitgifte van het Staatsblad waarin zij is geplaatst. Van de
       plaatsing wordt onverwijld mededeling gedaan aan de beide kamers der
       Staten-Generaal.

  § 8. De orde in het stemlokaal

  Artikel J 35

     1. Gedurende de tijd dat het stembureau zitting houdt, zijn de kiezers
       bevoegd in het stemlokaal te vertoeven, voor zover de orde daardoor
       niet wordt verstoord en de voortgang van de zitting niet wordt
       belemmerd.

     2. De in het stemlokaal aanwezige kiezers kunnen mondeling bezwaren
       inbrengen, indien de stemming niet overeenkomstig de wet geschiedt.

     3. De bezwaren worden in het proces-verbaal van de zitting van het
       stembureau vermeld.

  Artikel J 36

   In het stemlokaal worden geen activiteiten ontplooid die erop gericht zijn
   de kiezers in hun keuze te beïnvloeden.

  Artikel J 37

   De voorzitter is belast met de handhaving van de orde tijdens de zitting.
   Hij kan daartoe de burgemeester om bijstand verzoeken.

  Artikel J 38

     1. Indien zich naar het oordeel van het stembureau omstandigheden
       voordoen in of bij het stemlokaal die de behoorlijke voortgang van de
       zitting onmogelijk maken, wordt dit door de voorzitter verklaard. De
       zitting wordt daarop geschorst. De voorzitter doet hiervan terstond
       mededeling aan de burgemeester. De burgemeester bepaalt vervolgens
       wanneer en waar de zitting wordt hervat.

     2. Bij of krachtens algemene maatregel van bestuur worden hieromtrent
       nadere regels gesteld.

  § 9. Waarnemers

  Artikel J 39

     1. Onze Minister van Buitenlandse Zaken kan ter uitvoering van een
       verdrag of een internationale afspraak personen toelaten die als
       waarnemer getuige mogen zijn van het verloop van de verkiezingen.

     2. Een waarnemer is bevoegd in het stemlokaal te vertoeven gedurende
       de tijd dat het stembureau zitting houdt.

     3. Bij of krachtens algemene maatregel van bestuur kunnen nadere
       regels worden gesteld omtrent waarneming bij de verkiezingen.

  Hoofdstuk K. Het stemmen in een stembureau naar keuze van de kiezer

  Artikel K 1

   Aan de kiezer wordt overeenkomstig de bepalingen van dit hoofdstuk op zijn
   verzoek toegestaan binnen het gebied van het orgaan waarvoor de verkiezing
   wordt gehouden, aan de stemming deel te nemen in een stembureau van zijn
   keuze.

  Artikel K 2

   Het in [90]artikel K 1 bepaalde geldt niet voor de kiezer aan wie op zijn
   verzoek is toegestaan bij volmacht of per brief te stemmen.

  Artikel K 3

     1. De kiezer die van de in [91]artikel K 1 bedoelde gelegenheid wenst
       gebruik te maken, doet overeenkomstig het bepaalde in [92]artikel K 6
       schriftelijk, of overeenkomstig het bepaalde in [93]artikel K 10
       mondeling, het verzoek daartoe aan de burgemeester van de gemeente
       waar hij op de dag van de kandidaatstelling als kiezer is
       geregistreerd.

     2. De burgemeester brengt op de dag van de kandidaatstelling ter
       openbare kennis dat uiterlijk op de in [94]artikel K 6, eerste lid,
       bedoelde dag schriftelijk, en binnen de in [95]artikel K 10, eerste
       lid, bedoelde termijn mondeling, een verzoek als in het eerste lid
       bedoeld kan worden gedaan.

  Artikel K 4

     1. Aan de kiezer wordt als bewijs dat aan zijn verzoek is voldaan een
       verklaring verstrekt, genaamd kiezerspas.

     2. De kiezer aan wie een kiezerspas is verstrekt, kan uitsluitend met
       deze pas aan de verkiezing deelnemen.

     3. Aan de kiezer wiens kiezerspas in het ongerede is geraakt, wordt
       geen nieuwe verstrekt.

  Artikel K 5

   Bij de naam van de kiezer aan wie een kiezerspas is verstrekt, wordt in
   het in [96]artikel J 17, eerste lid, bedoelde afschrift de aantekening
   "pas" geplaatst.

  Artikel K 6

     1. Een schriftelijk verzoek aan de burgemeester als bedoeld in
       [97]artikel K 3, eerste lid, kan worden gedaan uiterlijk op de
       veertiende dag voor de stemming. Indien de kiezer reeds een
       oproepingskaart heeft ontvangen, voegt hij deze bij het verzoek.

     2. Voor het verzoek wordt gebruik gemaakt van een formulier dat ter
       secretarie van elke gemeente kosteloos verkrijgbaar is.

     3. Bij ministeriële regeling wordt voor het formulier een model
       vastgesteld.

  Artikel K 7

   De kiezer die zijn werkelijke woonplaats buiten Nederland heeft, dient,
   indien hij in een stembureau van zijn keuze wenst te stemmen, gelijktijdig
   met het registratieverzoek, bedoeld in [98]artikel D 3, daartoe een
   schriftelijk verzoek in bij de burgemeester van 's-Gravenhage. Voor het
   verzoekschrift wordt gebruik gemaakt van een formulier dat is opgenomen in
   het in [99]artikel D 3, negende lid, bedoelde formulier,

  Artikel K 8

     1. Zo spoedig mogelijk na ontvangst van het verzoek wordt door de
       burgemeester of de door hem daartoe aangewezen ambtenaar een
       beslissing genomen.

     2. Het verzoek wordt slechts afgewezen, indien de verzoeker op de dag
       van de kandidaatstelling niet als kiezer is geregistreerd, hem
       overeenkomstig [100]paragraaf 2 van hoofdstuk L is toegestaan bij
       volmacht te stemmen, of hem is toegestaan per brief te stemmen.

     3. Indien het verzoek niet in verdere behandeling kan worden genomen
       of moet worden afgewezen, wordt de reden hiervan op het verzoekschrift
       vermeld, waarna dit onverwijld aan de verzoeker wordt teruggezonden.

     4. [101]Artikel D 9 is van overeenkomstige toepassing op een
       beschikking als bedoeld in dit artikel.

  Artikel K 9

   De beslissing tot inwilliging van het verzoek wordt vermeld op de
   oproepingskaart van de verzoeker met gebruikmaking van het op die kaart
   daartoe voorkomend formulier.

  Artikel K 10

     1. Een mondeling verzoek als bedoeld in [102]artikel K 3, eerste lid,
       kan geschieden na ontvangst van de oproepingskaart, doch uiterlijk op
       de vijfde dag voor de stemming, door de kiezer in persoon ter
       secretarie van de gemeente waar hij op de dag van de kandidaatstelling
       als kiezer is geregistreerd.

     2. De kiezer legt bij het verzoek de hem ingevolge [103]artikel J 7
       toegezonden of ingevolge [104]artikel J 8 uitgereikte oproepingskaart
       over.

     3. Op een verzoek als in het eerste lid bedoeld, wordt door de
       burgemeester of de door hem daartoe aangewezen ambtenaar terstond een
       beslissing genomen.

     4. Het verzoek wordt slechts afgewezen, indien de verzoeker op de dag
       van de kandidaatstelling niet als kiezer is geregistreerd, hem
       overeenkomstig [105]paragraaf 2 van hoofdstuk L is toegestaan bij
       volmacht te stemmen of hem is toegestaan per brief te stemmen.

     5. De beslissing tot inwilliging van het verzoek wordt op de
       oproepingskaart vermeld met gebruikmaking van het op die kaart daartoe
       voorkomend formulier.

  Artikel K 11

     1. Bij de stemming overhandigt de kiezer de kiezerspas aan de
       voorzitter van het stembureau.

     2. Het tweede lid van het stembureau houdt door op de kiezerspas zijn
       paraaf te plaatsen aantekening dat de kiezer zich heeft aangemeld.

  Artikel K 12

     1. Burgemeester en wethouders kunnen in hun gemeente stembureaus
       aanwijzen die uitsluitend bestemd zijn voor het uitbrengen van stemmen
       op de wijze als geregeld in dit hoofdstuk, dan wel voor het, met
       inachtneming van de bepalingen van [106]hoofdstuk L, uitbrengen van
       een volmachtstem waarvoor de kiezer overeenkomstig [107]artikel L 8 is
       gemachtigd. Indien burgemeester en wethouders een dergelijk stembureau
       aanwijzen, brengt de burgemeester de adressen van deze stembureaus ten
       minste veertien dagen voor de stemming ter openbare kennis onder
       vermelding van de mogelijkheid aldaar met behulp van een kiezerspas
       een stem uit te brengen.

     2. Burgemeester en wethouders kunnen in afwijking van [108]artikel J
       1, tweede lid, bepalen dat de stemming in deze stembureaus aanvangt op
       een eerder of een later tijdstip dan zeven uur dertig en eindigt op
       een eerder tijdstip dan eenentwintig uur. De tijdstippen worden in dat
       geval bekend gemaakt in de openbare kennisgeving, bedoeld in het
       eerste lid.

     3. De stemopneming vindt plaats om eenentwintig uur op een door
       burgemeester en wethouders vast te stellen en bekend te maken plaats.
       De plaats van stemopneming wordt bekend gemaakt in de openbare
       kennisgeving, bedoeld in het eerste lid.

     4. [109]Artikel J 17, eerste lid, is niet van toepassing op deze
       stembureaus.

  Artikel K 13

     1. Burgemeester en wethouders kunnen in hun gemeente mobiele
       stembureaus aanwijzen. Deze mobiele stembureaus zijn uitsluitend
       bestemd voor het uitbrengen van stemmen op de wijze als geregeld in
       dit hoofdstuk, dan wel voor het, met inachtneming van de bepalingen
       van [110]hoofdstuk L, uitbrengen van een volmachtstem waarvoor de
       kiezer overeenkomstig [111]artikel L 8 is gemachtigd. Indien
       burgemeester en wethouders een dergelijk stembureau aanwijzen, brengt
       de burgemeester dit ten minste veertien dagen voor de stemming ter
       openbare kennis onder vermelding van de mogelijkheid aldaar met behulp
       van een kiezerspas een stem uit te brengen.

     2. Burgemeester en wethouders stellen de zittingstijden vast en de
       onderscheiden plaatsen waar de mobiele stembureaus gedurende de dag
       der stemming worden gestationeerd. De tijdstippen en plaatsen worden
       bekend gemaakt in de openbare kennisgeving, bedoeld in het eerste lid.

     3. Alvorens een stembureau als bedoeld in het eerste lid naar een
       andere standplaats vertrekt, wordt de sleuf van de stembus door de
       voorzitter van het stembureau in tegenwoordigheid van de aanwezige
       kiezers afgesloten en verzegeld. De sleutel waarmee de stembus is
       afgesloten, wordt tijdens het verplaatsen naar de volgende standplaats
       bewaard door de voorzitter. Na de aankomst van het mobiele stembureau
       op de nieuwe standplaats, wordt de stembus in tegenwoordigheid van de
       aanwezige kiezers geopend door de voorzitter.

     4. [112]Artikel K 12, tweede, derde en vierde lid, is van
       overeenkomstige toepassing.

  Hoofdstuk L. Het stemmen bij volmacht

  § 1. Algemene bepalingen

  Artikel L 1

   De kiezer die verwacht niet in staat te zullen zijn in persoon aan de
   stemming deel te nemen, kan overeenkomstig de bepalingen van dit hoofdstuk
   bij volmacht stemmen.

  Artikel L 2

     1. Een volmacht kan worden verleend hetzij op een schriftelijke
       aanvraag overeenkomstig het bepaalde in paragraaf 2, hetzij door
       overdracht van de oproepingskaart overeenkomstig het bepaalde in
       paragraaf 3 van dit hoofdstuk.

     2. Een schriftelijke aanvraag om bij volmacht te stemmen kan niet
       worden ingediend door de kiezer aan wie is toegestaan in een
       stembureau van zijn keuze of per brief te stemmen.

  Artikel L 3

   De gemachtigde kan een volmachtstem uitsluitend tegelijk met zijn eigen
   stem uitbrengen.

  Artikel L 4

   Een kiezer mag niet meer dan twee aanwijzingen als gemachtigde aannemen.

  Artikel L 5

     1. De volmachtgever is niet bevoegd een eenmaal verleende volmacht in
       te trekken of na het verlenen van volmacht in persoon aan de stemming
       deel te nemen.

     2. Een stem, uitgebracht door een volmachtgever in strijd met het
       bepaalde in het eerste lid, wordt niettemin geacht geldig te zijn
       uitgebracht.

     3. Een schriftelijke aanvrage om bij volmacht te stemmen kan worden
       ingetrokken, zolang daarop niet is beslist.

  Artikel L 6

     1. Aan de gemachtigde wordt ten bewijze van zijn bevoegdheid een
       verklaring verstrekt, genaamd volmachtbewijs.

     2. Aan de gemachtigde wiens volmachtbewijs in het ongerede is geraakt,
       wordt geen nieuw verstrekt.

  § 2. De schriftelijke aanvraag om bij volmacht te stemmen

  Artikel L 7

   De burgemeester brengt op de dag van de kandidaatstelling ter openbare
   kennis, dat uiterlijk op de veertiende dag voor de stemming voor de
   kiezers gelegenheid bestaat het in [113]artikel L 8 bedoelde
   verzoekschrift in te dienen.

  Artikel L 8

     1. De kiezer die bij volmacht wenst te stemmen, dient uiterlijk op de
       veertiende dag voor de stemming daartoe een verzoekschrift in bij de
       burgemeester van de gemeente waar hij op de dag van de
       kandidaatstelling als kiezer is geregistreerd. Voor dit verzoekschrift
       wordt gebruik gemaakt van een formulier, dat ter secretarie van elke
       gemeente, kosteloos, verkrijgbaar is. De burgemeester kan ter
       voorkoming van misbruik beperkingen stellen aan de
       verkrijgbaarstelling. Een daartoe strekkend besluit brengt hij ter
       openbare kennis.

     2. In zijn verzoekschrift wijst de kiezer een gemachtigde aan. Als
       gemachtigde kan slechts optreden degene die op de dag van de
       kandidaatstelling als kiezer is geregistreerd binnen het gebied
       waarvoor de verkiezing geldt.

     3. Bij het verzoekschrift wordt ingediend een verklaring van de
       gemachtigde dat deze bereid is als zodanig op te treden, alsmede,
       indien de gemachtigde niet in dezelfde gemeente als kiezer is
       geregistreerd als de volmachtgever, een door burgemeester en
       wethouders van de gemeente waar de gemachtigde als kiezer is
       geregistreerd, afgegeven verklaring, dat de gemachtigde als kiezer is
       geregistreerd in hun gemeente en dat de bereidverklaring van de
       gemachtigde in overeenstemming is met het bepaalde in artikel L 4.

     4. Bij ministeriële regeling worden voor het verzoekschrift en de
       verklaring modellen vastgesteld.

     5. De in het derde lid bedoelde verklaring van burgemeester en
       wethouders van de gemeente waar de gemachtigde als kiezer is
       geregistreerd, is niet vereist, indien de volmachtgever zijn
       werkelijke woonplaats buiten Nederland heeft.

  Artikel L 9

   De kiezer die zijn werkelijke woonplaats buiten Nederland heeft, dient,
   indien hij bij volmacht wenst te stemmen, gelijktijdig met het
   registratieverzoek, bedoeld in [114]artikel D 3, daartoe een schriftelijk
   verzoek in bij de burgemeester van 's-Gravenhage. Voor het verzoekschrift
   wordt gebruik gemaakt van een formulier dat is opgenomen in het in
   [115]artikel D 3, negende lid, bedoelde formulier.

  Artikel L 10

   Het verzoek wordt afgewezen, indien:

     a. blijkt dat de kiezer niet zelf de gemachtigde heeft aangewezen;

     b. aan de kiezer die het verzoek heeft ingediend reeds is toegestaan
       in een stembureau van zijn keuze of per brief te stemmen;

     c. degene die als gemachtigde is aangewezen, de aanwijzing in strijd
       met het bepaalde in [116]artikel L 4 heeft aangenomen;

     d. degene die als gemachtigde is aangewezen, niet als kiesgerechtigde
       is geregistreerd binnen het gebied waarvoor de verkiezing geldt.

  Artikel L 11

     1. Zo spoedig mogelijk na ontvangst van het verzoek doch niet eerder
       dan op de dag van de kandidaatstelling wordt door de burgemeester of
       de door hem daartoe aangewezen ambtenaar een beslissing genomen.

     2. Bij inwilliging wordt een volmachtbewijs opgemaakt. Bij
       ministeriële regeling wordt voor dit bewijs een model vastgesteld. De
       inwilliging wordt aan de volmachtgever bekendgemaakt.

     3. Indien het verzoek niet in verdere behandeling kan worden genomen
       of moet worden afgewezen, wordt de beslissing met opgave van redenen
       op het verzoekschrift vermeld. Het verzoekschrift wordt dan aan de
       verzoeker teruggezonden, terwijl degene die zich bereid heeft
       verklaard als gemachtigde op te treden van de beslissing in kennis
       wordt gesteld.

     4. [117]Artikel D 9 is van overeenkomstige toepassing op een
       beschikking als bedoeld in dit artikel.

  Artikel L 12

   De burgemeester houdt aantekening van de namen van de kiezers die een
   aanwijzing als gemachtigde hebben aangenomen.

  Artikel L 13

     1. De burgemeester doet het volmachtbewijs aan de gemachtigde
       toekomen.

     2. Bij de naam van de kiezer, ten behoeve van wie aan een gemachtigde
       een volmachtbewijs is toegezonden, wordt in het in [118]artikel J 17,
       eerste lid, bedoelde afschrift de aantekening "volmacht" geplaatst.

  § 3. Het verlenen van volmacht door overdracht van de oproepingskaart aan een
  andere kiezer

  Artikel L 14

     1. De kiezer kan een andere kiezer die op de dag van de
       kandidaatstelling in hetzelfde stemdistrict als hij staat
       ingeschreven, machtigen in het stembureau van dat stemdistrict voor
       hem te stemmen.

     2. Hij tekent daartoe het formulier dat voorkomt op de oproepingskaart
       en laat de kaart door de gemachtigde mede-ondertekenen.

     3. Hij draagt de aldus in een volmachtbewijs omgezette oproepingskaart
       aan de gemachtigde over.

  Artikel L 15

   Indien bij aanmelding van de gemachtigde blijkt dat de volmachtgever reeds
   zijn stem heeft uitgebracht, wordt de gemachtigde als zodanig niet tot de
   stemming toegelaten en wordt het volmachtbewijs door de voorzitter van het
   stembureau ingehouden.

  Artikel L 16

   Indien na het uitbrengen van een stem door een gemachtigde de
   volmachtgever of een andere gemachtigde zich alsnog tot het uitbrengen van
   een stem aanmeldt, wordt deze niet tot de stemming toegelaten en wordt de
   daarbij overgelegde oproepingskaart of het daarbij overgelegde
   volmachtbewijs door de voorzitter van het stembureau ingehouden.

  § 4. Het stemmen door de gemachtigde

  Artikel L 17

     1. De gemachtigde overhandigt aan de voorzitter van het stembureau het
       volmachtbewijs.

     2. Het tweede lid van het stembureau houdt, door op het volmachtbewijs
       zijn paraaf te plaatsen, aantekening dat de gemachtigde zich heeft
       aangemeld.

     3. Indien een in een volmachtbewijs omgezette oproepingskaart als
       bedoeld in [119]artikel L 14 wordt overgelegd, plaatst het tweede lid
       tevens in het in [120]artikel J 17, eerste lid, bedoelde afschrift de
       aantekening "volmacht" bij de naam van de volmachtgever.

  Hoofdstuk M. Het stemmen per brief

  § 1. Algemene bepalingen; briefstembureaus in de gemeente 's-Gravenhage

  Artikel M 1

   Bij de verkiezing van de leden van de Tweede Kamer wordt aan de kiezer die
   op de dag van de kandidaatstelling zijn werkelijke woonplaats buiten
   Nederland heeft, dan wel op de dag der stemming wegens zijn beroep of
   werkzaamheden of wegens het beroep of de werkzaamheden van zijn
   echtgenoot, geregistreerde partner, levensgezel of ouder, buiten Nederland
   zal verblijven, overeenkomstig het bepaalde in dit hoofdstuk op zijn
   verzoek toegestaan per brief te stemmen.

  Artikel M 2

     1. De aan de kiezer ten bewijze van de voldoening aan zijn verzoek te
       verstrekken verklaring draagt de naam van briefstembewijs.

     2. Een aan de kiezer verzonden briefstembewijs kan niet door een nieuw
       worden vervangen.

     3. Aan de kiezer aan wie een briefstembewijs is verstrekt, wordt geen
       oproepingskaart toegezonden. Hij mag slechts op de in artikel M 7
       aangewezen wijze aan de stemming deelnemen.

  Artikel M 3

     1. De kiezer die zijn werkelijke woonplaats buiten Nederland heeft,
       dient, indien hij per brief wenst te stemmen, gelijktijdig met het
       registratieverzoek, bedoeld in [121]artikel D 3, daartoe een
       schriftelijk verzoek in bij de burgemeester van 's-Gravenhage. De
       overige kiezers dienen een zodanig verzoekschrift uiterlijk op de
       achtentwintigste dag voor de stemming in bij de burgemeester van de
       gemeente waar zij als kiezer zijn geregistreerd. In het verzoekschrift
       geeft de kiezer een adres op buiten Nederland waar hij de stukken,
       bedoeld in [122]artikel M 6, eerste lid, wenst te ontvangen.

     2. Voor het verzoekschrift, bedoeld in het eerste lid, eerste volzin,
       wordt gebruik gemaakt van een formulier dat is opgenomen in het in
       [123]artikel D 3, negende lid, bedoelde formulier.

     3. Voor het verzoekschrift, bedoeld in het eerste lid, tweede volzin,
       wordt gebruik gemaakt van een formulier dat ter secretarie van elke
       gemeente, kosteloos, verkrijgbaar is. Bij ministeriële regeling wordt
       voor het formulier een model vastgesteld.

  Artikel M 4

     1. Zo spoedig mogelijk na ontvangst van het verzoek wordt door de
       burgemeester of de door hem daartoe aangewezen ambtenaar een
       beslissing genomen.

     2. Het verzoek wordt slechts afgewezen, indien gebleken is dat de
       verzoeker niet tot de in [124]artikel M 1 bedoelde kiezers behoort.

     3. Indien het verzoek niet in verdere behandeling kan worden genomen
       of moet worden afgewezen, wordt de reden daarvan vermeld op het
       verzoekschrift, dat daarna onverwijld wordt teruggezonden.

     4. Bij inwilliging van het verzoek tekent de burgemeester of de door
       hem daartoe aangewezen ambtenaar dit op het verzoekschrift aan. Indien
       het een verzoekschrift als bedoeld in artikel M 3, eerste lid, tweede
       volzin, betreft en het verzoekschrift afkomstig is van een persoon die
       als kiezer in een andere gemeente in Nederland is geregistreerd dan de
       gemeente 's-Gravenhage, zendt de burgemeester of de door hem daartoe
       aangewezen ambtenaar het ingewilligde verzoekschrift zo spoedig
       mogelijk door naar de burgemeester van 's-Gravenhage.

     5. [125]Artikel D 9 is van overeenkomstige toepassing op een
       beschikking als bedoeld in dit artikel.

  Artikel M 5

   Bij de naam van de kiezer aan wie is toegestaan per brief te stemmen,
   wordt in het in [126]artikel J 17, eerste lid, bedoelde afschrift de
   aantekening "brief" geplaatst.

  Artikel M 6

     1. Door de burgemeester van 's-Gravenhage worden vervolgens op bij
       algemene maatregel van bestuur te bepalen wijze zo spoedig mogelijk
       aan de kiezer gezonden:

               a. een stembiljet;

               b. een aan de burgemeester geadresseerde retourenveloppe;

               c. het briefstembewijs, bevattende een door de kiezer te
            ondertekenen verklaring dat hij het stembiljet persoonlijk heeft
            ingevuld;

               d. een enveloppe voor het stembiljet;

               e. een handleiding voor de kiezer.

     2. Bij ministeriële regeling worden voor de stukken, bedoeld in het
       eerste lid, onder b, c ,d en e, modellen vastgesteld.

  Artikel M 7

     1. De kiezer stemt door op het hem toegezonden stembiljet een wit
       stipje, geplaatst in het stemvak vóór de naam van de kandidaat van
       zijn keuze, rood te maken.

     2. Daarna vouwt hij het stembiljet dicht op zodanige wijze dat de
       namen van de kandidaten niet zichtbaar zijn en doet hij het stembiljet
       in de enveloppe voor het stembiljet.

     3. Hij ondertekent een op het briefstembewijs gestelde verklaring, dat
       hij het stembiljet persoonlijk heeft ingevuld.

     4. Vervolgens doet hij het briefstembewijs en de enveloppe met het
       stembiljet in de bijbehorende retourenveloppe en zendt hij deze
       gesloten naar de burgemeester van 's-Gravenhage dan wel naar het hoofd
       van de consulaire post waaronder de woon- en verblijfplaats van
       verzoeker ressorteert, die voor spoedige doorzending naar de
       burgemeester van 's-Gravenhage zorg draagt.

     5. De kiezer draagt er zorg voor dat de retourenveloppe voldoende is
       gefrankeerd.

  Artikel M 8

     1. De stukken, bedoeld in [127]artikel M 7, vierde lid, dienen
       uiterlijk op de dag der stemming om vijftien uur in het bezit te zijn
       van de burgemeester van 's-Gravenhage.

     2. De burgemeester draagt er zorg voor dat de tijdig binnengekomen
       retourenveloppen die voldoende zijn gefrankeerd, op de dag der
       stemming voor eenentwintig uur ongeopend overhandigd worden aan de
       voorzitters van de stembureaus, bedoeld in [128]artikel M 9.

     3. Op de retourenveloppen die te laat zijn binnengekomen, worden door
       de burgemeester de dag en, indien dit de dag van de stemming is,
       tevens het uur van binnenkomst aangetekend. Deze retourenveloppen en
       de retourenveloppen die niet voldoende zijn gefrankeerd, worden door
       de burgemeester ongeopend in een of meer te verzegelen pakken gedaan.
       Ook de binnengekomen stembiljetten en briefstembewijzen die niet in de
       daarvoor bestemde retourenveloppen zijn teruggezonden, worden door de
       burgemeester in een of meer te verzegelen pakken gedaan. Op deze
       pakken wordt vermeld het aantal retourenveloppen, onderscheidenlijk
       stembiljetten en briefstembewijzen, dat het pak bevat.

     4. De burgemeester zorgt dat de verzegelde pakken, bedoeld in het
       derde lid, worden vernietigd, nadat het centraal stembureau de uitslag
       van de verkiezing heeft vastgesteld en over de toelating van de
       gekozenen onherroepelijk is beslist. Van de vernietiging wordt
       proces-verbaal opgemaakt.

  Artikel M 9

     1. Burgemeester en wethouders van 's-Gravenhage wijzen in hun gemeente
       briefstembureaus aan. Deze stembureaus zijn uitsluitend bestemd voor
       per brief uit te brengen stemmen. Ten aanzien van deze stembureaus
       zijn [129]artikel J 11 en [130]artikel J 16, voor zover dat artikel
       betrekking heeft op stemhokjes, niet van toepassing.

     2. Burgemeester en wethouders kunnen in afwijking van [131]artikel J 1
       bepalen, dat deze stembureaus ten behoeve van het verrichten van de
       handelingen, bedoeld in de [132]artikelen M 10 en [133]M 11, tevens
       zitting houden op dagen gelegen in de periode vanaf de zesendertigste
       dag tot en met de tweeënveertigste dag na de kandidaatstelling op door
       burgemeester en wethouders te bepalen tijden. In dat geval draagt de
       burgemeester er in afwijking van [134]artikel M 8, tweede lid, zorg
       voor dat de binnengekomen retourenveloppen die voldoende zijn
       gefrankeerd, op deze dagen worden overhandigd aan de voorzitter van de
       briefstembureaus.

     3. Indien burgemeester en wethouders van 's-Gravenhage gebruik hebben
       gemaakt van de bevoegdheid, bedoeld in het tweede lid, vangen deze
       stembureaus op de dag van stemming eerst met de handelingen bedoeld in
       de artikelen M 10 en [135]M 11, aan, nadat het stembureau
       overeenkomstig [136]artikel N 16a, eerste lid, de stemopneming heeft
       verricht ten aanzien van de stembiljetten die zich bij aanvang van de
       dag van stemming in de stembus bevinden.

     4. In afwijking van [137]artikel J 1, tweede lid, eindigt de stemming
       op de dag der stemming zodra de briefstembureaus de handelingen,
       bedoeld in de [138]artikelen M 10 en [139]M 11, ten aanzien van alle
       tijdig binnengekomen retourenveloppen hebben beëindigd.

     5. Bij algemene maatregel van bestuur worden nadere regels gesteld met
       betrekking tot de zittingen, bedoeld in het tweede lid, en het bewaren
       van de stembescheiden.

     6. In plaats van het in [140]artikel J 17, eerste lid, bedoelde
       afschrift liggen op de tafel van deze stembureaus de verzoekschriften,
       bedoeld in [141]artikel M 4, vierde lid.

  Artikel M 10

     1. De voorzitter van het stembureau opent de retourenveloppe en neemt
       het briefstembewijs en de enveloppe met het stembiljet eruit. Hij
       controleert of de verklaring dat de kiezer het stembiljet persoonlijk
       heeft ingevuld, is ondertekend en of de daaronder geplaatste
       handtekening overeenstemt met de handtekening onder het
       verzoekschrift, bedoeld in [142]artikel M 4, vierde lid. Vervolgens
       overhandigt hij het briefstembewijs aan het tweede lid van het
       stembureau.

     2. Het tweede lid van het stembureau houdt, door op het verzoekschrift
       zijn paraaf te stellen, aantekening dat de kiezer van zijn kiesrecht
       gebruik heeft gemaakt.

     3. De voorzitter overhandigt vervolgens de enveloppe met het
       stembiljet ongeopend aan het derde lid van het stembureau. Indien het
       stembiljet zich niet in de daartoe bestemde enveloppe bevindt,
       overhandigt de voorzitter het stembiljet, zonder het in te zien,
       dichtgevouwen aan het derde lid van het stembureau.

     4. Het derde lid van het stembureau steekt de enveloppe met het
       stembiljet in de stembus. Indien het stembiljet zich niet in de
       daartoe bestemde enveloppe bevindt, steekt het derde lid van het
       stembureau het stembiljet, zonder het in te zien, dichtgevouwen in de
       stembus.

  Artikel M 11

     1. Indien de retourenveloppe niet zowel een geldig briefstembewijs als
       een stembiljet, onderscheidenlijk de in [143]artikel M 6, eerste lid,
       onder d, bedoelde enveloppe met stembiljet, bevat, dan wel de op het
       briefstembewijs gestelde verklaring van de kiezer dat hij het
       stembiljet persoonlijk heeft ingevuld, niet door deze is ondertekend,
       voegt de voorzitter de aangetroffen bescheiden, zonder het stembiljet
       in te zien dan wel zonder de enveloppe met het stembiljet te openen,
       wederom in de retourenveloppe en legt hij deze, na haar te hebben
       verzegeld, terzijde.

     2. Indien in een retourenveloppe twee of meer stembiljetten,
       onderscheidenlijk enveloppen met stembiljet, zijn gevoegd, doet de
       voorzitter alle stembiljetten, onderscheidenlijk enveloppen met
       stembiljet en briefstembewijzen, zonder de stembiljetten in te zien
       dan wel de enveloppen met stembiljet te openen, wederom in de
       retourenveloppe en legt hij deze, na haar te hebben verzegeld,
       terzijde.

  Artikel M 12

   Bij algemene maatregel van bestuur kunnen nadere regels worden gesteld met
   betrekking tot het stemmen per brief.

  § 2. Briefstembureaus buiten Nederland

  Artikel M 13

     1. Onze Minister van Buitenlandse Zaken kan in overeenstemming met
       Onze Minister van Binnenlandse Zaken en Koninkrijksrelaties in een
       land een diplomatieke of consulaire vertegenwoordiging van Nederland
       aanwijzen waar een briefstembureau wordt ingesteld. Van deze
       aanwijzing wordt mededeling gedaan in de Nederlandse Staatscourant.

     2. Een briefstembureau kan ook voor kiesgerechtigden die hun
       werkelijke woonplaats in een ander land hebben dan het land waarin de
       diplomatieke of consulaire vertegenwoordiging van Nederland gevestigd
       is, worden ingesteld.

     3. Onze Minister van Binnenlandse Zaken en Koninkrijksrelaties stelt
       in de Nederlandse Antillen en in Aruba briefstembureaus in bij de
       Vertegenwoordiging van Nederland.

     4. De leden en plaatsvervangende leden van de in het eerste en het
       derde lid bedoelde briefstembureaus worden tijdig voor elke verkiezing
       benoemd door Onze Minister van Buitenlandse Zaken, onderscheidenlijk
       Onze Minister van Binnenlandse Zaken en Koninkrijksrelaties.

  Artikel M 14

   De burgemeester van 's-Gravenhage of de door hem daartoe aangewezen
   ambtenaar zendt de ingewilligde verzoekschriften, afkomstig van personen
   die hun werkelijke woonplaats hebben in een land als bedoeld in
   [144]artikel M 13 of daar op de dag der stemming zullen verblijven, zo
   spoedig mogelijk per diplomatieke post naar het hoofd van de ingevolge
   [145]artikel M 13, eerste lid, aangewezen diplomatieke of consulaire
   vertegenwoordiging van Nederland in het desbetreffende land dan wel naar
   de vertegenwoordiger van Nederland in de Nederlandse Antillen of in Aruba.

  Artikel M 15

   De kiezer die bij een diplomatieke of consulaire vertegenwoordiging van
   Nederland in het buitenland of bij de Vertegenwoordiging van Nederland in
   de Nederlandse Antillen of in Aruba per brief stemt, ontvangt van de
   burgemeester van 's-Gravenhage een retourenveloppe, geadresseerd aan de
   voorzitter van het daar gevestigde briefstembureau. Hij zendt de
   retourenveloppe, na de in [146]artikel M 7 bedoelde handelingen te hebben
   verricht, naar deze voorzitter.

  Artikel M 16

     1. De in [147]artikel M 8, eerste tot en met derde lid, aan de
       burgemeester opgedragen taken worden verricht door het hoofd van de
       diplomatieke of consulaire vertegenwoordiging van Nederland in het
       desbetreffende land danwel door de vertegenwoordiger van Nederland in
       de Nederlandse Antillen of in Aruba.

     2. Indien een tijdsverschil met Nederland bestaat, gelden de in
       [148]artikel M 8, eerste en tweede lid, genoemde tijdstippen naar
       plaatselijke tijd.

  Artikel M 17

   Voor de zitting van briefstembureaus buiten Nederland kan Onze Minister
   van Buitenlandse Zaken danwel Onze Minister van Binnenlandse Zaken en
   Koninkrijksrelaties, een later aanvangstijdstip bepalen dan het in artikel
   J 1, tweede lid, genoemde.

  Hoofdstuk N. De stemopneming door het stembureau

  § 1. Algemene bepalingen

  Artikel N 1

     1. Onmiddellijk nadat de stemming is geëindigd, stelt het stembureau
       vast:

               a. het aantal kiezers dat zich heeft aangemeld;

               b. het aantal uitgereikte stembiljetten;

               c. het aantal kiezers dat geweigerd heeft het stembiljet in de
            stembus te steken;

               d. het aantal teruggegeven en onbruikbaar gemaakte stembiljetten;

               e. het aantal niet gebruikte stembiljetten.

     2. De aantallen, bedoeld in het eerste lid, worden door de voorzitter
       aan de aanwezige kiezers bekend gemaakt.

  Artikel N 2

     1. Door het stembureau wordt vervolgens op het afschrift, bedoeld in
       [149]artikel J 17, eerste lid, of op een daarbij gevoegde verklaring
       het aantal daarop geplaatste parafen vermeld en gewaarmerkt. Deze
       stukken worden in een pak gedaan, dat vervolgens wordt verzegeld.

     2. Daarna worden de ingeleverde kiezerspassen en volmachtbewijzen, te
       zamen met een gewaarmerkte verklaring van het stembureau betreffende
       het aantal geplaatste parafen, in een pak gedaan, dat eveneens wordt
       verzegeld.

     3. Tenslotte worden op overeenkomstige wijze ingepakt:

               a. de niet gebruikte stembiljetten;

               b. de teruggegeven en onbruikbaar gemaakte stembiljetten;

               c. de ingeleverde oproepingskaarten.

  Artikel N 3

   Onmiddellijk na de in [150]artikel N 2 voorgeschreven verzegelingen wordt
   de stembus geopend.

  Artikel N 4

   De stembiljetten worden geteld en hun aantal wordt vergeleken met het
   aantal kiezers dat aan de stemming heeft deelgenomen.

  Artikel N 5

   De leden van het stembureau openen de stembiljetten en voegen deze
   lijstgewijze bijeen. Zij kunnen zich bij deze werkzaamheden doen bijstaan
   door plaatsvervangende leden en door ambtenaren van de gemeente, daartoe
   door burgemeester en wethouders aan te wijzen.

  Artikel N 6

   Het stembureau stelt ten aanzien van iedere lijst vast:

     a. het aantal op iedere kandidaat uitgebrachte stemmen;

     b. de som van de aantallen stemmen, bedoeld onder a.

  Artikel N 7

     1. Ongeldig zijn andere stembiljetten dan die welke volgens het
       bepaalde bij of krachtens deze wet mogen worden gebruikt.

     2. Voorts zijn ongeldig de stembiljetten waarop de kiezer niet, door
       het geheel of gedeeltelijk rood maken van het witte stipje in een
       stemvak, op ondubbelzinnige wijze heeft kenbaar gemaakt op welke
       kandidaat hij zijn stem uitbrengt of waarop bijvoegingen zijn
       geplaatst waardoor de kiezer kan worden geïdentificeerd.

  Artikel N 8

     1. Het stembureau beslist met inachtneming van [151]artikel N 7 over
       de geldigheid van het stembiljet.

     2. De voorzitter maakt de reden van ongeldigverklaring en van twijfel
       over de geldigheid, alsmede de beslissing daaromtrent onmiddellijk
       bekend.

     3. Indien een van de aanwezige kiezers dit verlangt, moet het biljet
       worden getoond. De kiezers kunnen mondeling bezwaren tegen de genomen
       beslissing inbrengen.

  Artikel N 9

     1. Terstond nadat de stemmen zijn opgenomen, maakt de voorzitter ten
       aanzien van iedere lijst bekend, zowel het aantal op iedere kandidaat
       uitgebrachte stemmen als het gezamenlijke aantal uitgebrachte stemmen.
       Door de aanwezige kiezers kunnen mondeling bezwaren worden ingebracht.

     2. Vervolgens worden de ongeldig verklaarde stembiljetten in een pak
       gedaan, dat wordt verzegeld. Op dit pak worden vermeld:

               a. de naam van de gemeente en het nummer van het stemdistrict;

               b. het aantal stembiljetten dat het pak bevat.

     3. Daarop worden de geldige stembiljetten, lijstgewijs gerangschikt,
       in een of meer pakken gedaan, die worden verzegeld.

     4. Op ieder pak, in het derde lid bedoeld, worden vermeld:

               a. de naam van de gemeente en het nummer van het stemdistrict;

               b. het aantal stembiljetten dat het pak bevat, alsmede, indien de
            biljetten in meer dan één pak worden gedaan, de nummers van de
            lijsten waarop de ingesloten biljetten betrekking hebben.

  Artikel N 10

     1. Nadat alle werkzaamheden, in [152]artikel N 9 vermeld, zijn
       beëindigd, wordt onmiddellijk proces-verbaal opgemaakt van de stemming
       en van de stemopneming. Alle ingebrachte bezwaren worden in het
       proces-verbaal vermeld.

     2. Het proces-verbaal wordt door alle aanwezige leden van het
       stembureau getekend.

     3. Bij ministeriële regeling wordt voor het proces-verbaal een model
       vastgesteld.

  Artikel N 11

     1. Het proces-verbaal wordt met de verzegelde pakken, bedoeld in
       [153]artikel N 2, alsmede met die, bedoeld in [154]artikel N 9, door
       de voorzitter of een door hem aan te wijzen ander lid van het
       stembureau naar de burgemeester of een door deze aan te wijzen
       ambtenaar overgebracht.

     2. Nadat de burgemeester van alle in zijn gemeente gevestigde
       stembureaus het proces-verbaal heeft ontvangen, stelt hij ten aanzien
       van iedere kandidaat en iedere lijst vast het aantal stemmen dat in
       zijn gemeente op die kandidaat, onderscheidenlijk die lijst, is
       uitgebracht.

     3. Voor de in het tweede lid bedoelde vaststelling wordt gebruik
       gemaakt van een formulier waarvoor bij ministeriële regeling een model
       wordt vastgesteld.

  Artikel N 12

     1. De burgemeester draagt er zorg voor dat de processen-verbaal, met
       daarbij gevoegd de opgave van de door hem vastgestelde aantallen
       stemmen, onverwijld naar de voorzitter van het hoofdstembureau worden
       overgebracht.

     2. De burgemeester draagt er zorg voor dat de in [155]artikel N 9
       bedoelde verzegelde pakken met stembiljetten op verzoek van de
       voorzitter van het centraal stembureau onmiddellijk naar het centraal
       stembureau worden overgebracht en dat de niet naar het centraal
       stembureau overgebrachte verzegelde pakken worden vernietigd, nadat
       het centraal stembureau de uitslag van de verkiezing heeft vastgesteld
       en over de toelating van de gekozenen onherroepelijk is beslist.

     3. Indien de officier van justitie of de rechter-commissaris in het
       kader van een strafrechtelijk onderzoek een verzoek heeft gedaan tot
       overdracht van de in artikel N 2 bedoelde pakken, worden deze pakken
       niet vernietigd voordat dit onderzoek is afgerond, of, indien
       strafvervolging is ingesteld wegens op grond van de Kieswet of op
       grond van de artikelen 125 tot en met 129 van het Wetboek van
       Strafrecht strafbaar gestelde gedragingen, voordat er een
       onherroepelijke rechterlijke uitspraak is.

     4. Van de vernietiging van de verzegelde pakken wordt proces-verbaal
       opgemaakt.

  Artikel N 13

   De burgemeester is bevoegd de verzegelde pakken met de in [156]artikel N 2
   bedoelde bescheiden te openen en, nadat onherroepelijk is beslist over de
   toelating van de gekozen leden tot het vertegenwoordigend orgaan, deze
   pakken ten dienste van een onderzoek naar enig strafbaar feit aan de
   officier van justitie over te dragen.

  Artikel N 14

     1. Bij algemene maatregel van bestuur worden regels gesteld
       betreffende de stemopneming in stembureaus waarin op andere wijze dan
       door middel van stembiljetten wordt gestemd. Deze regels worden zoveel
       mogelijk vastgesteld overeenkomstig de bepalingen van dit hoofdstuk.

     2. Een wijziging van de algemene maatregel van bestuur, bedoeld in het
       eerste lid, treedt niet eerder in werking dan twee maanden na de datum
       van uitgifte van het Staatsblad waarin zij is geplaatst. Van de
       plaatsing wordt onverwijld mededeling gedaan aan de beide kamers der
       Staten-Generaal.

  § 2. Bijzondere bepalingen betreffende de stemopneming door briefstembureaus

  Artikel N 15

   Bij een briefstembureau betreft de vaststelling, bedoeld in [157]artikel N
   1:

     a. het aantal door het stembureau ontvangen retourenveloppen;

     b. het aantal ingevolge [158]artikel M 11 terzijde gelegde
       retourenveloppen.

  Artikel N 16

     1. Bij een briefstembureau worden, nadat aan [159]artikel N 1, tweede
       lid, toepassing is gegeven, de verzoekschriften, bedoeld in
       [160]artikel M 4, vierde lid, te zamen met een gewaarmerkte verklaring
       van het stembureau betreffende het aantal gestelde parafen, in een pak
       gedaan, dat wordt verzegeld. Vervolgens worden op overeenkomstige
       wijze ingepakt de retourenveloppen, bedoeld in [161]artikel M 11,
       alsmede de ingeleverde briefstembewijzen.

     2. Alvorens over te gaan tot de handelingen, bedoeld in [162]artikel N
       4, opent de voorzitter van het briefstembureau de enveloppen die zich
       in de stembus bevinden. Indien in een enveloppe zich geen of meer dan
       één stembiljet bevindt, wordt hiervan een aantekening gemaakt. Indien
       zich meer dan één stembiljet in één enveloppe bevindt, doet de
       voorzitter van het briefstembureau deze biljetten wederom in de
       enveloppe en legt hij deze, na haar te hebben verzegeld, terzijde.

  Artikel N 16a

     1. Indien burgemeester en wethouders van 's-Gravenhage gebruik hebben
       gemaakt van de bevoegdheid, bedoeld in [163]artikel M 9, tweede lid,
       vangen zij in afwijking van [164]artikel N 1 de stemopneming op de dag
       van stemming aan om zeven uur dertig ten aanzien van de stembiljetten
       die zich op dat moment in de stembus bevinden.

     2. Ten behoeve van de handelingen, bedoeld in de [165]artikelen M 10
       en [166]M 11, ten aanzien van de nog niet geopende retourenveloppen
       wordt de stemopneming volgens bij algemene maatregel van bestuur te
       stellen regels geschorst. Zodra deze handelingen ten aanzien van alle
       tijdig binnengekomen retourenveloppen zijn beëindigd, wordt de
       stemopneming volgens bij algemene maatregel van bestuur te stellen
       regels hervat.

     3. Zolang de stemming niet op alle stembureaus in Nederland is
       geëindigd, blijft [167]artikel N 9 buiten toepassing. Voorts is een
       ieder die ambtshalve kennis kan nemen van de vastgestelde aantallen
       stemmen, zolang verplicht tot geheimhouding daarvan.

  Artikel N 17

     1. Indien in een briefstembureau buiten Nederland de stemopneming,
       gemeten naar Nederlandse tijd, eerder aanvangt dan in Nederland,
       blijft [168]artikel N 9, eerste lid, buiten toepassing.

     2. In dat geval draagt het hoofd van de diplomatieke of consulaire
       vertegenwoordiging danwel de vertegenwoordiger van Nederland in de
       Nederlandse Antillen of in Aruba er zorg voor dat een afschrift van
       het proces-verbaal van het briefstembureau vanaf de volgende dag
       gedurende vier weken bij de vertegenwoordiging voor een ieder ter
       inzage ligt.

  Artikel N 18

   De leden van een briefstembureau buiten Nederland kunnen zich doen
   bijstaan door plaatsvervangende leden en door personen, werkzaam op de
   diplomatieke of consulaire vertegenwoordiging danwel op de
   Vertegenwoordiging van Nederland in de Nederlandse Antillen of in Aruba,
   daartoe aan te wijzen door de voorzitter van het briefstembureau.

  Artikel N 19

   Bij briefstembureaus buiten Nederland wordt op de in [169]artikel N 9
   bedoelde pakken de naam van het land waarin het briefstembureau is
   gevestigd, vermeld.

  Artikel N 20

     1. Het proces-verbaal van een briefstembureau buiten Nederland wordt
       met de in [170]artikel N 2 en [171]N 9 bedoelde verzegelde pakken
       overgedragen aan het hoofd van de ingevolge [172]artikel M 13, eerste
       lid, aangewezen diplomatieke of consulaire vertegenwoordiging danwel
       aan de vertegenwoordiger van Nederland in de Nederlandse Antillen of
       in Aruba.

     2. Deze draagt er zorg voor dat het proces-verbaal terstond per
       telefax ter kennis van de burgemeester van 's-Gravenhage wordt
       gebracht.

     3. Voorts draagt hij er zorg voor dat het proces-verbaal met de in de
       [173]artikelen M 8, [174]N 2 en [175]N 16 bedoelde verzegelde pakken
       zo spoedig mogelijk per diplomatieke post naar de burgemeester van
       's-Gravenhage worden overgebracht.

  Artikel N 21

   De vaststelling van de aantallen stemmen, bedoeld in [176]artikel N 11,
   tweede lid, vindt door de burgemeester van 's-Gravenhage eerst plaats
   nadat hem tevens alle processen-verbaal van de briefstembureaus buiten
   Nederland per telefax ter kennis zijn gebracht.

  Hoofdstuk O. De taak van het hoofdstembureau betreffende de vaststelling van
  de verkiezingsuitslag

  Artikel O 1

     1. Het hoofdstembureau houdt op de tweede dag na de stemming om tien
       uur een openbare zitting.

     2. De voorzitter is belast met de handhaving van de orde tijdens de
       zitting.

  Artikel O 2

     1. Het hoofdstembureau stelt ten aanzien van iedere lijst vast het
       aantal op iedere kandidaat uitgebrachte stemmen en de som van deze
       aantallen. Deze som wordt stemcijfer genoemd.

     2. De voorzitter maakt de aldus verkregen uitkomsten bekend.

     3. Door de aanwezige kiezers kunnen mondeling bezwaren worden
       ingebracht.

  Artikel O 3

     1. Nadat alle werkzaamheden zijn beëindigd, wordt daarvan onmiddellijk
       proces-verbaal opgemaakt. Alle ingebrachte bezwaren worden in het
       proces-verbaal vermeld.

     2. Het proces-verbaal wordt door alle aanwezige leden van het
       hoofdstembureau getekend.

     3. Bij ministeriële regeling wordt voor het proces-verbaal een model
       vastgesteld.

     4. Indien het de verkiezing betreft van de gemeenteraad of van
       provinciale staten van een provincie die één kieskring vormt, maakt
       het proces-verbaal deel uit van het proces-verbaal, bedoeld in
       [177]artikel P 22.

  Artikel O 4

     1. Tenzij het de verkiezing betreft van de gemeenteraad of van
       provinciale staten van een provincie die één kieskring vormt, doet de
       voorzitter terstond een afschrift van het proces-verbaal, bedoeld in
       [178]artikel O 3, naar het centraal stembureau overbrengen en doet hij
       tegelijkertijd het proces-verbaal ter secretarie van de gemeente waar
       het hoofdstembureau is gevestigd, voor een ieder ter inzage leggen. De
       terinzagelegging wordt beëindigd, zodra over de toelating van de
       benoemden onherroepelijk is beslist.

     2. De voorzitter doet de processen-verbaal van de stembureaus, de
       opgave, bedoeld in [179]artikel N 12, eerste lid, en, tenzij het de
       verkiezing betreft van de gemeenteraad of van provinciale staten van
       een provincie die één kieskring vormt, een afschrift van het
       proces-verbaal van de zitting van het hoofdstembureau terstond
       overbrengen aan het orgaan waarvoor de verkiezing plaats heeft.

  Artikel O 5

     1. De voorzitter van het orgaan waarvoor de verkiezing heeft plaats
       gehad, kan de processen-verbaal van de stembureaus en de opgave,
       bedoeld in [180]artikel N 12, eerste lid, vernietigen, nadat het
       centraal stembureau de uitslag van de verkiezing heeft vastgesteld en
       over de toelating van de gekozenen onherroepelijk is beslist.

     2. Van een vernietiging als bedoeld in dit artikel wordt
       proces-verbaal opgemaakt.

  Artikel O 6

   Bij algemene maatregel van bestuur kunnen nadere regels worden gesteld
   betreffende de taak van het hoofdstembureau inzake de vaststelling van de
   verkiezingsuitslag.

  Hoofdstuk P. De vaststelling van de verkiezingsuitslag door het centraal
  stembureau

  § 1. Algemene bepaling

  Artikel P 1

   Onmiddellijk nadat de afschriften van de processen-verbaal van alle
   hoofdstembureaus zijn ontvangen, gaat het centraal stembureau over tot het
   verrichten van de werkzaamheden ter vaststelling van de uitslag van de
   verkiezing. Indien het de verkiezing betreft van de gemeenteraad of van
   provinciale staten van een provincie die één kieskring vormt, gaat het
   centraal stembureau daartoe onmiddellijk over nadat de werkzaamheden,
   bedoeld in de [181]artikelen O 1 en [182]O 2, zijn beëindigd.

  § 2. De zetelverdeling

  Artikel P 2

     1. Een stel gelijkluidende lijsten als bedoeld in [183]artikel H 11,
       eerste lid, geldt voor de vaststelling van de uitslag van de
       verkiezing als één lijst.

     2. Het centraal stembureau telt van deze gelijkluidende lijsten te
       zamen de stemcijfers en de aantallen op iedere kandidaat uitgebrachte
       stemmen.

  Artikel P 3

   Een lijstengroep als bedoeld in [184]artikel H 11, tweede lid, geldt voor
   het bepalen van het aantal daaraan toe te wijzen zetels als één lijst met
   een stemcijfer gelijk aan de som van de stemcijfers van de lijsten waaruit
   de groep bestaat.

  Artikel P 4

     1. Een lijstencombinatie als bedoeld in [185]artikel I 10 geldt voor
       het bepalen van het aantal daaraan toe te wijzen zetels als één lijst,
       met een stemcijfer gelijk aan de som van de stemcijfers van de lijsten
       waaruit die combinatie bestaat.

     2. Een lijstencombinatie wordt slechts in aanmerking genomen, indien
       aan ten minste twee van de verbonden lijsten een zetel zou zijn
       toegewezen, indien geen lijstencombinaties zouden zijn gevormd.
       Verbonden lijsten die zelfstandig geen zetel zouden hebben verworven,
       worden geacht geen deel uit te maken van de lijstencombinatie.

  Artikel P 5

     1. Het centraal stembureau deelt de som van de stemcijfers van alle
       lijsten door het aantal te verdelen zetels.

     2. Het aldus verkregen quotiënt wordt kiesdeler genoemd.

  Artikel P 6

   Zoveel maal als de kiesdeler is begrepen in het stemcijfer van een lijst
   wordt aan die lijst een zetel toegewezen.

  Artikel P 7

     1. De overblijvende zetels, die restzetels worden genoemd, worden,
       indien het aantal te verdelen zetels negentien of meer bedraagt,
       achtereenvolgens toegewezen aan de lijsten die na toewijzing van de
       zetel het grootste gemiddelde aantal stemmen per toegewezen zetel
       hebben. Indien gemiddelden gelijk zijn, beslist zo nodig het lot.

     2. Indien het betreft de verkiezing van de leden van de Tweede Kamer,
       komen bij deze toewijzing niet in aanmerking lijsten waarvan het
       stemcijfer lager is dan de kiesdeler.

  Artikel P 8

     1. De restzetels worden, indien het aantal te verdelen zetels minder
       dan negentien bedraagt, achtereenvolgens toegewezen aan de lijsten
       waarvan de stemcijfers bij deling door de kiesdeler de grootste
       overschotten hebben. Hierbij worden lijsten die geen overschot hebben,
       geacht lijsten te zijn met het kleinste overschot. Indien overschotten
       gelijk zijn, beslist zo nodig het lot.

     2. Bij deze toewijzing komen niet in aanmerking lijsten met een
       stemcijfer dat lager is dan 75% van de kiesdeler.

     3. Wanneer alle lijsten die daarvoor in aanmerking komen een restzetel
       hebben ontvangen en er nog zetels te verdelen blijven, worden deze
       zetels toegewezen volgens het stelsel van de grootste gemiddelden als
       bedoeld in [186]artikel P 7, eerste lid, met dien verstande, dat bij
       deze toewijzing aan geen van de lijsten meer dan één zetel wordt
       toegewezen.

  Artikel P 9

   Indien aan een lijst die de volstrekte meerderheid van de uitgebrachte
   geldige stemmen heeft verkregen, een aantal zetels is toegewezen, kleiner
   dan de volstrekte meerderheid van het aantal toe te wijzen zetels, wordt
   aan die lijst alsnog één zetel toegewezen en vervalt daartegenover één
   zetel, toegewezen aan de lijst die voor het kleinste gemiddelde of het
   kleinste overschot een zetel heeft verworven. Indien twee of meer lijsten
   voor hetzelfde kleinste gemiddelde of hetzelfde kleinste overschot een
   zetel hebben verworven, beslist het lot.

  Artikel P 10

   Indien bij de toepassing van de vorige bepalingen aan een lijst meer
   zetels zouden moeten worden toegewezen dan er kandidaten zijn, gaan de
   overblijvende zetel of zetels door voortgezette toepassing van die
   bepalingen over op één of meer van de overige lijsten, waarop kandidaten
   voorkomen aan wie geen zetel is toegewezen.

  Artikel P 11

     1. De verdeling van de aan een lijstencombinatie toegewezen zetels
       over de lijsten welke zijn gecombineerd, geschiedt als volgt.

     2. Het centraal stembureau deelt het stemcijfer van de
       lijstencombinatie door het aantal aan de lijstencombinatie toegewezen
       zetels.

     3. Het aldus verkregen quotiënt wordt combinatiekiesdeler genoemd.

     4. Zoveel maal als de combinatiekiesdeler is begrepen in het
       stemcijfer van elk van de lijsten waaruit de combinatie bestaat, wordt
       aan die lijst een van de aan de combinatie toegewezen zetels
       toegewezen.

     5. De restzetels worden achtereenvolgens toegewezen aan de lijsten van
       de combinatie waarvan de stemcijfers bij deling door de
       combinatiekiesdeler de grootste overschotten hebben. Hierbij worden
       lijsten die geen overschot hebben, geacht lijsten te zijn met het
       kleinste overschot. Indien overschotten gelijk zijn, beslist zo nodig
       het lot.

  Artikel P 12

     1. De verdeling van de aan een lijstengroep toegewezen zetels over de
       lijsten waaruit de groep bestaat, geschiedt als volgt.

     2. Het centraal stembureau deelt het stemcijfer van de lijstengroep
       door het aantal aan de groep toegewezen zetels.

     3. Het aldus verkregen quotiënt wordt groepskiesdeler genoemd.

     4. Zoveel maal als de groepskiesdeler is begrepen in het stemcijfer
       van elk van de lijsten waaruit de groep bestaat, wordt aan die lijst
       een van de aan de groep toegewezen zetels toegewezen.

     5. De restzetels worden achtereenvolgens toegewezen aan de lijsten van
       de groep waarvan de stemcijfers bij deling door de groepskiesdeler de
       grootste overschotten hebben. Hierbij worden lijsten die geen
       overschot hebben, geacht lijsten te zijn met het kleinste overschot.
       Indien overschotten gelijk zijn, beslist zo nodig het lot.

  Artikel P 13

     1. Indien bij de toepassing van [187]artikel P 11 of [188]artikel P 12
       aan een lijst meer zetels zouden moeten worden toegewezen dan er
       kandidaten zijn, gaan de overblijvende zetel of zetels door
       voortgezette toepassing van dat artikel over op een van de andere
       lijsten van de combinatie, onderscheidenlijk van de groep, waarop
       kandidaten voorkomen aan wie geen zetel is toegewezen.

     2. Zijn er na toepassing van het eerste lid nog zetels toe te wijzen,
       dan worden deze toegewezen volgens het stelsel van de grootste
       gemiddelden als bedoeld in [189]artikel P 7, eerste lid.

  Artikel P 14

   De in de voorgaande artikelen bedoelde lotingen vinden plaats in de in
   [190]artikel P 20 bedoelde zitting van het centraal stembureau.

  § 3. De toewijzing van de zetels aan de kandidaten

  Artikel P 15

     1. In de volgorde van de aantallen op hen uitgebrachte stemmen zijn
       gekozen die kandidaten die op de gezamenlijke lijsten waarop zij
       voorkomen, een aantal stemmen hebben verkregen, groter dan 25% van de
       kiesdeler, voor zover aan de lijstengroep, het niet van een
       lijstengroep deel uitmakend stel gelijkluidende lijsten of de op
       zichzelf staande lijst voldoende zetels zijn toegewezen. Indien
       aantallen gelijk zijn, beslist zo nodig het lot.

     2. Indien het aantal bij de verkiezing te verdelen zetels minder dan
       negentien bedraagt, wordt bij de toepassing van het eerste lid niet
       25% van de kiesdeler, maar de helft van de kiesdeler in aanmerking
       genomen.

  Artikel P 16

     1. Betreft het een lijstengroep, dan geldt, indien een aldus gekozen
       kandidaat op meer dan één lijst of stel gelijkluidende lijsten is
       vermeld, die kandidaat als gekozen op de lijst of het stel
       gelijkluidende lijsten waarop het grootste aantal stemmen op hem is
       uitgebracht; voor zover aan die lijst of dat stel gelijkluidende
       lijsten voldoende zetels zijn toegewezen. Voor zover aantallen gelijk
       zijn, geldt hij als gekozen op de lijst, ingeleverd in de kieskring
       met het laagste nummer, dan wel op het stel gelijkluidende lijsten
       waartoe de lijst behoort, ingeleverd in de kieskring met het laagste
       nummer.

     2. Indien aan geen van de lijsten of stellen gelijkluidende lijsten
       waarop de gekozen kandidaat is vermeld, voldoende zetels zijn
       toegewezen, wordt aan hem niettemin een zetel toegewezen op de lijst
       of het stel gelijkluidende lijsten waarop hij het grootste aantal
       stemmen heeft verkregen, en vervalt daartegenover de zetel die met
       toepassing van [191]artikel P 12 of [192]P 13 het laatst was
       toegewezen aan een van de lijsten of stellen gelijkluidende lijsten
       van de groep.

  Artikel P 17

   De zetels, toegewezen aan de al dan niet van een lijstengroep deel
   uitmakende lijsten of stellen gelijkluidende lijsten, die na toepassing
   van de [193]artikelen P 15 en [194]P 16 nog niet aan een kandidaat zijn
   toegewezen, worden aan de nog niet gekozen kandidaten van de
   desbetreffende lijsten of stellen gelijkluidende lijsten toegewezen in de
   volgorde van de lijst.

  Artikel P 18

     1. Betreft het een lijstengroep dan geldt, indien een kandidaat met
       toepassing van [195]artikel P 17 op meer dan één lijst of stel
       gelijkluidende lijsten van de lijstengroep gekozen is, die kandidaat
       als gekozen op de lijst of het stel gelijkluidende lijsten waarop het
       grootste aantal stemmen op hem is uitgebracht. Voor zover aantallen
       gelijk zijn, geldt hij als gekozen op de lijst, ingeleverd in de
       kieskring met het laagste nummer, dan wel op het stel gelijkluidende
       lijsten waartoe de lijst behoort, ingeleverd in de kieskring met het
       laagste nummer.

     2. De aan een lijst of stel gelijkluidende lijsten toegewezen zetels
       die na toepassing van het eerste lid nog niet aan een kandidaat zijn
       toegewezen, worden aan de nog niet gekozen kandidaten van de
       desbetreffende lijst of het desbetreffende stel gelijkluidende lijsten
       toegewezen in de volgorde van de lijst.

     3. Indien na toepassing van het tweede lid opnieuw een kandidaat op
       meer dan één lijst of stel gelijkluidende lijsten is gekozen, wordt de
       procedure, bedoeld in het eerste en tweede lid, zo lang herhaald,
       totdat alle aan de lijsten of stellen gelijkluidende lijsten
       toegewezen zetels aan kandidaten zijn toegewezen.

  Artikel P 18a

   Indien een gekozen kandidaat is overleden, wordt deze bij de toepassing
   van deze paragraaf buiten beschouwing gelaten.

  Artikel P 19

     1. Het centraal stembureau rangschikt ten aanzien van iedere lijst of
       ieder stel gelijkluidende lijsten de daarop voorkomende kandidaten
       zodanig, dat bovenaan komen te staan de kandidaten aan wie een zetel
       is toegewezen met toepassing van [196]artikel P 15, in de volgorde
       waarin de zetels zijn toegewezen.

     2. Vervolgens worden, in de volgorde van de aantallen op hen
       uitgebrachte stemmen, gerangschikt de op de lijst of het stel
       gelijkluidende lijsten voorkomende kandidaten die op de gezamenlijke
       lijsten waarop zij voorkomen een aantal stemmen hebben verkregen,
       groter dan 25% van de kiesdeler onderscheidenlijk groter dan de helft
       van de kiesdeler, doch die niet met toepassing van [197]artikel P 15,
       eerste onderscheidenlijk tweede lid, zijn gekozen verklaard. Indien
       aantallen gelijk zijn, beslist de volgorde van de lijst.

     3. Tenslotte worden, in de volgorde van de lijst, gerangschikt de
       overige op de lijst of het stel gelijkluidende lijsten voorkomende
       kandidaten.

     4. Bij de rangschikking blijft [198]artikel P 18 buiten toepassing.

     5. Behoudens ten aanzien van de verkiezing van de leden van de
       gemeenteraden met negen of elf leden, blijft de rangschikking
       achterwege, voor zover het lijsten of stellen gelijkluidende lijsten
       betreft waarop geen kandidaten gekozen zijn verklaard en die niet deel
       uitmaken van een lijstencombinatie of lijstengroep waaraan één of meer
       zetels zijn toegekend.

  § 4. De bekendmaking van de verkiezingsuitslag

  Artikel P 20

     1. De voorzitter van het centraal stembureau maakt de uitslag van de
       verkiezing zo spoedig mogelijk bekend. De bekendmaking geschiedt in
       een openbare zitting van het centraal stembureau.

     2. Dag en uur van de zitting worden door de voorzitter tijdig bekend
       gemaakt. De wijze van bekendmaking wordt geregeld bij algemene
       maatregel van bestuur.

     3. De aanwezige kiezers kunnen mondeling bezwaren inbrengen.

     4. De voorzitter is belast met de handhaving van de orde tijdens de
       zitting.

  Artikel P 21

     1. Het centraal stembureau kan op de in artikel P 20 bedoelde zitting,
       voordat de uitslag van de verkiezing bekend wordt gemaakt, hetzij
       ambtshalve, hetzij naar aanleiding van een met opgave van redenen
       gedaan verzoek van een of meer kiezers, tot een nieuwe opneming van
       stembiljetten, zowel uit alle als uit een of meer stemdistricten,
       besluiten, indien een ernstig vermoeden bestaat dat door een of meer
       stembureaus bij de stemopneming zodanige fouten zijn gemaakt dat zij
       van invloed op de zetelverdeling kunnen zijn. De burgemeester die de
       desbetreffende stembiljetten onder zich heeft, doet deze op verzoek
       van het centraal stembureau onverwijld naar het centraal stembureau
       overbrengen.

     2. Na ontvangst van de stembiljetten gaat het centraal stembureau
       onmiddellijk tot de opneming over. Het is bevoegd daartoe de
       verzegelde pakken te openen en de inhoud te vergelijken met de
       processen-verbaal van de stembureaus.

     3. Bij deze opneming zijn de [199]artikelen N 5, N 8 en N 9 van
       overeenkomstige toepassing.

  Artikel P 22

     1. Nadat alle werkzaamheden zijn beëindigd, wordt daarvan aanstonds
       proces-verbaal opgemaakt. In dit proces-verbaal worden de uitslag van
       de verkiezing, alsmede alle ingebrachte bezwaren vermeld.

     2. Het proces-verbaal wordt door alle aanwezige leden van het centraal
       stembureau getekend.

     3. Bij ministeriële regeling wordt voor het proces-verbaal een model
       vastgesteld.

  Artikel P 23

     1. De voorzitter van het centraal stembureau maakt de uitslag van de
       verkiezing van de leden van de Tweede Kamer zo spoedig mogelijk
       openbaar door plaatsing van een afschrift van het proces-verbaal in de
       Nederlandse Staatscourant.

     2. De voorzitter van het centraal stembureau maakt de uitslag van de
       verkiezing van de leden van provinciale staten en van de gemeenteraad
       zo spoedig mogelijk openbaar door een afschrift van het proces-verbaal
       voor een ieder ter inzage te leggen ter provinciale griffie,
       onderscheidenlijk ter gemeentesecretarie. Van de terinzagelegging
       wordt tegelijk openbare kennisgeving gedaan door de commissaris van de
       Koning, onderscheidenlijk de burgemeester. De terinzagelegging wordt
       beëindigd, zodra over de toelating van de gekozen leden onherroepelijk
       is beslist.

  Artikel P 24

   De voorzitter van het centraal stembureau doet een afschrift van het
   proces-verbaal toekomen aan het orgaan waarvoor de verkiezing plaats heeft
   gevonden.

  Artikel P 25

   De voorzitter van het centraal stembureau draagt zorg voor de bewaring van
   de verzegelde pakken met stembiljetten die op grond van het [200]eerste
   lid van artikel P 21 naar het centraal stembureau zijn overgebracht.

   Hij vernietigt deze pakken, nadat over de toelating van de benoemden
   onherroepelijk is beslist. Van deze vernietiging wordt proces-verbaal
   opgemaakt.

  Afdeling III. De verkiezing van de leden van de Eerste Kamer der
  Staten-Generaal

  Hoofdstuk Q. Algemene bepalingen

  Artikel Q 1

     1. De leden van de Eerste Kamer worden gekozen door de leden van
       provinciale staten.

     2. De leden van provinciale staten komen per provincie in vergadering
       bijeen tot het uitbrengen van hun stem.

  Artikel Q 2

     1. De leden van de Eerste Kamer worden gekozen voor vier jaren.

     2. Zij treden tegelijk af met ingang van de dinsdag in de periode van
       7 tot en met 13 juni in het jaar waarin de leden van provinciale
       staten worden gekozen.

     3. Indien de eerste samenkomst van de na een ontbinding gekozen Eerste
       Kamer valt voor het tijdstip waarop de zittingsduur van de ontbonden
       kamer zou zijn geëindigd, treden de leden van de nieuw gekozen kamer
       tegelijk op dat tijdstip af.

  Artikel Q 3

   Degene die ter vervulling van een opengevallen plaats tot lid van de
   Eerste Kamer is benoemd, treedt af op het tijdstip waarop degene in wiens
   plaats hij is benoemd, zou hebben moeten aftreden.

  Artikel Q 4

   De kandidaatstelling voor de verkiezing van de leden van de Eerste Kamer
   vindt plaats op de dinsdag in de periode van 19 tot en met 25 april.

  Artikel Q 5

   In geval van ontbinding van de Eerste Kamer vindt de kandidaatstelling
   plaats binnen veertig dagen na de dagtekening van het koninklijk besluit
   tot ontbinding, op een bij dat besluit te bepalen dag.

  Artikel Q 6

     1. De registratie van een aanduiding van een politieke groepering voor
       de verkiezing van de leden van de Tweede Kamer, als bedoeld in
       [201]artikel G 1, geldt tevens voor de verkiezing van de leden van de
       Eerste Kamer.

     2. Een politieke groepering die een vereniging is met volledige
       rechtsbevoegdheid, waarvan de aanduiding niet is geregistreerd voor de
       verkiezing van de leden van de Tweede Kamer, kan aan het centraal
       stembureau voor de verkiezingen van de leden van de Eerste Kamer
       schriftelijk verzoeken de aanduiding waarmee zij voor die verkiezingen
       op de kandidatenlijst wenst te worden vermeld, in te schrijven in een
       register dat door het centraal stembureau wordt bijgehouden.
       Verzoeken, ingediend na de drieënveertigste dag voor de
       kandidaatstelling, blijven voor de daaropvolgende verkiezing buiten
       behandeling.

     3. Het [202]tweede tot en met zevende lid van artikel G 1 zijn van
       overeenkomstige toepassing, met dien verstande dat voor de toepassing
       van het zevende lid, onder d, in plaats van «de Tweede Kamer» wordt
       gelezen «de Eerste Kamer» en in plaats van «[203]tweede of derde lid
       van artikel H 3» wordt gelezen: [204]eerste of tweede lid van artikel
       R 7.

     4. Behalve op de in [205]artikel G 1, vierde lid, genoemde gronden
       wordt op een verzoek om registratie van de aanduiding van een
       politieke groepering ten behoeve van de verkiezingen van de leden van
       de Eerste Kamer afwijzend beschikt, indien de aanduiding geheel of in
       hoofdzaak overeenstemt met een aanduiding van een andere politieke
       groepering die reeds ten behoeve van de verkiezingen van de leden van
       de Tweede Kamer is geregistreerd, of met een aanduiding waarvoor reeds
       eerder of op dezelfde dag ten behoeve van de verkiezing van de leden
       van de Tweede Kamer een registratieverzoek is ingediend, en daardoor
       verwarring te duchten is.

  Hoofdstuk R. De inlevering van de kandidatenlijsten

  Artikel R 1

     1. Op de dag van de kandidaatstelling kunnen bij de commissaris van de
       Koning of een door gedeputeerde staten aangewezen lid van dat college,
       van negen tot zeventien uur, kandidatenlijsten door persoonlijke
       overhandiging worden ingeleverd.

     2. Bij algemene maatregel van bestuur wordt geregeld waar en wanneer
       de formulieren voor de kandidatenlijsten, kosteloos, voor de leden van
       provinciale staten verkrijgbaar zijn. Bij ministeriële regeling wordt
       voor het formulier een model vastgesteld.

  Artikel R 2

   Iedere kandidatenlijst wordt ondertekend door ten minste één lid van
   provinciale staten. Hetzelfde lid mag niet meer dan één lijst
   ondertekenen.

  Artikel R 3

   Op de lijst kunnen een gemachtigde en desgewenst diens plaatsvervangers
   worden aangewezen, bevoegd tot het verbinden van de lijst met andere
   lijsten tot een lijstencombinatie. Voorts worden op de lijst een of meer
   personen vermeld die bij verhindering van de inleveraar bevoegd zijn tot
   het herstel van verzuimen, bedoeld in [206]artikel S 1, derde lid.

  Artikel R 4

     1. De namen van de kandidaten worden op de lijsten geplaatst in de
       volgorde waarin aan hen de voorkeur wordt gegeven.

     2. Op dezelfde lijst mogen de namen van ten hoogste dertig kandidaten
       worden geplaatst. Op dezelfde lijst van een politieke groepering wier
       aanduiding was geplaatst boven een kandidatenlijst waaraan bij de
       laatstgehouden verkiezing van de leden van de Eerste Kamer meer dan
       vijftien zetels zijn toegekend, mag een aantal namen worden geplaatst
       dat ten hoogste tweemaal het aantal zetels bedraagt, doch nimmer meer
       dan tachtig. Het bepaalde in de vorige volzin is van overeenkomstige
       toepassing ten aanzien van samenvoeging van aanduidingen van twee of
       meer groeperingen.

  Artikel R 5

   De naam van een kandidaat mag niet voorkomen op meer dan één van de
   lijsten die in eenzelfde provincie zijn ingeleverd.

  Artikel R 6

   De wijze waarop kandidaten op de lijst worden vermeld, wordt geregeld bij
   algemene maatregel van bestuur.

  Artikel R 7

     1. De gemachtigde, bedoeld in [207]artikel G 1, derde lid, onder d,
       onderscheidenlijk [208]artikel Q 6, derde lid, in samenhang met
       [209]artikel G 1, derde lid, onder d, kan aan degene die de
       kandidatenlijst inlevert de bevoegdheid verlenen boven de lijst de
       aanduiding van de desbetreffende groepering te plaatsen, zoals die
       door het centraal stembureau is geregistreerd. Een verklaring van de
       gemachtigde waaruit deze bevoegdheid blijkt, wordt bij de lijst
       overgelegd.

     2. Degene die de lijst inlevert, is bevoegd daarboven een aanduiding
       te plaatsen, gevormd door samenvoeging van door het centraal
       stembureau voor de verkiezing van de leden van de Eerste Kamer of van
       de Tweede Kamer geregistreerde aanduidingen of afkortingen daarvan,
       indien hem daartoe de bevoegdheid is verleend door de gemachtigden van
       de onderscheidene groeperingen. Verklaringen van de gemachtigden
       waaruit deze bevoegdheid blijkt, worden bij de lijst overgelegd. Een
       aldus gevormde aanduiding mag niet meer dan 35 letters of andere
       tekens bevatten.

     3. Bij algemene maatregel van bestuur wordt geregeld waar en wanneer
       de formulieren voor de verklaringen met betrekking tot het plaatsen
       van aanduidingen van politieke groeperingen boven kandidatenlijsten,
       kosteloos, verkrijgbaar zijn. Bij ministeriële regeling wordt voor de
       formulieren een model vastgesteld.

  Artikel R 8

     1. Bij de lijst wordt overgelegd een schriftelijke verklaring van
       iedere daarop voorkomende kandidaat dat hij instemt met zijn
       kandidaatstelling op deze lijst.

     2. Een overgelegde verklaring van instemming kan niet worden
       ingetrokken.

     3. Bij de lijst wordt van iedere kandidaat die geen zitting in de
       Eerste Kamer heeft, tevens een kopie van een geldig legitimatiebewijs
       overgelegd. Indien van een dergelijke kandidaat een kopie van een
       geldig legitimatiebewijs ontbreekt, wordt de verklaring van instemming
       van de betreffende kandidaat geacht te ontbreken.

     4. Bij algemene maatregel van bestuur wordt geregeld waar en wanneer
       de formulieren voor de verklaringen van instemming, kosteloos,
       verkrijgbaar zijn. Bij ministeriële regeling wordt voor het formulier
       een model vastgesteld.

     5. Indien de kandidaat zich buiten Nederland bevindt, is de verklaring
       niet aan enig formulier gebonden en kan zij ook telegrafisch of per
       telex geschieden.

  Artikel R 9

     1. De kandidaat wiens woonplaats buiten Nederland is gelegen, wijst in
       de verklaring van instemming tevens een in Nederland wonende
       gemachtigde aan met vermelding van diens naam, voorletters, woonplaats
       en adres. Indien de kandidaat voorkomt op meer dan één lijst, moet in
       iedere verklaring dezelfde gemachtigde worden aangewezen. Deze
       gemachtigde is met uitsluiting van de kandidaat bevoegd tot de
       handelingen, bedoeld in de [210]artikelen V 2, eerste, vierde en
       vijfde lid, [211]V 3, eerste en derde lid, en [212]W 2, eerste lid,
       onder e.

     2. De kandidaat is bevoegd de overeenkomstig het eerste lid gegeven
       volmacht in te trekken. Hij geeft hiervan schriftelijk, telegrafisch
       of per telex kennis aan de voorzitter van het centraal stembureau, zo
       nodig met aanwijzing van een nieuwe gemachtigde.

  Artikel R 9a

     1. De in Nederland wonende kandidaat kan bij de verklaring van
       instemming tevens een in Nederland wonende gemachtigde aanwijzen met
       vermelding van diens naam, voorletters, woonplaats en adres. Indien de
       kandidaat voorkomt op meer dan één lijst, wordt in iedere verklaring
       dezelfde gemachtigde aangewezen. Deze gemachtigde is met uitsluiting
       van de kandidaat bevoegd tot de handelingen, bedoeld in de
       [213]artikelen V 2, eerste, vierde en vijfde lid, [214]V 3, eerste en
       tweede lid, en [215]W 2, eerste lid, onder e .

     2. Van de machtiging kan alleen gebruik worden gemaakt, indien dit
       gebruik ertoe strekt dat kandidaten van de gezamenlijke lijsten van de
       politieke groepering benoemd worden verklaard in de volgorde die voor
       de dag van de stemming door de politieke groepering is vastgesteld.

     3. In geval van een benoeming voorafgaande aan de eerste samenkomst
       van het nieuw gekozen orgaan, kan van de machtiging geen gebruik
       worden gemaakt ten aanzien van kandidaten die op de gezamenlijke
       lijsten waarop zij voorkomen een aantal stemmen hebben verkregen,
       groter dan de helft van de kiesdeler.

     4. De politieke groepering deelt de in het tweede lid bedoelde
       volgorde uiterlijk twee weken na de kandidaatstelling mee aan het
       centraal stembureau. De voorzitter van het centraal stembureau draagt
       er zorg voor dat de volgorde zo spoedig mogelijk in de Staatscourant
       wordt bekendgemaakt.

     5. [216]Artikel R 9, tweede lid, is van overeenkomstige toepassing.

  Artikel R 10

     1. Kandidatenlijsten, ingeleverd in verschillende provincies, waarop
       dezelfde kandidaten in gelijk aantal en in dezelfde volgorde zijn
       geplaatst, vormen te zamen een stel gelijkluidende lijsten.

     2. Kandidatenlijsten waarboven dezelfde aanduiding van een politieke
       groepering is geplaatst of waarvan de eerste kandidaat dezelfde is,
       vormen te zamen een lijstengroep. Het bepaalde in de vorige volzin is
       mede van toepassing ten aanzien van samenvoeging van aanduidingen van
       twee of meer groeperingen.

  Artikel R 11

     1. De commissaris van de Koning of het door gedeputeerde staten
       daartoe aangewezen lid van dat college stelt een bewijs van ontvangst
       ter hand aan degene die de lijst inlevert en doet de bij hem
       ingeleverde lijsten onverwijld ter provinciale griffie voor een ieder
       ter inzage leggen.

     2. Op de tweede dag na de kandidaatstelling doet de commissaris van de
       Koning de lijsten in een pak, verzegelt dit en plaatst op de
       buitenzijde daarvan een verklaring dat het de ingeleverde
       kandidatenlijsten bevat. In de verklaring, die door hem wordt
       ondertekend, wordt het aantal lijsten vermeld.

     3. Het pak wordt na de verzegeling onverwijld overgebracht naar de
       voorzitter van het centraal stembureau.

  Hoofdstuk S. Het onderzoek, de verbinding, de nummering en de openbaarmaking
  van de kandidatenlijsten

  § 1. Het onderzoek van de kandidatenlijsten

  Artikel S 1

     1. Er is voor de verkiezing van de leden van de Eerste Kamer een
       centraal stembureau. De Kiesraad treedt als zodanig op.

     2. Het centraal stembureau houdt een zitting tot het onderzoeken van
       de kandidatenlijsten.

     3. Indien bij het onderzoek blijkt van een of meer van de volgende
       verzuimen, geeft het centraal stembureau onverwijld bij aangetekende
       brief of tegen gedagtekend ontvangstbewijs kennis aan degene die de
       lijst heeft ingeleverd:

               a. dat de lijst niet is ondertekend door ten minste één lid van
            provinciale staten, bij de beoordeling waarvan de ondertekenaar
            die meer dan één lijst heeft ondertekend, buiten beschouwing
            blijft;

               b. dat een kandidaat niet is vermeld overeenkomstig het bepaalde
            krachtens [217]artikel R 6;

               c. dat ten aanzien van een kandidaat ontbreekt de verklaring dat
            hij instemt met zijn kandidaatstelling op de lijst;

               d. dat ten aanzien van een kandidaat die buiten Nederland
            woonplaats heeft, in zijn verklaring van instemming de aanwijzing
            van een gemachtigde ontbreekt;

               e. dat een verklaring, bedoeld in [218]artikel R 7, ontbreekt.

     4. Uiterlijk op de derde dag na de zitting, bedoeld in het tweede lid,
       kan degene die de lijst heeft ingeleverd, het verzuim of de verzuimen,
       in de kennisgeving aangeduid, herstellen op het Ministerie van
       Binnenlandse Zaken en Koninkrijksrelaties van negen tot zeventien uur.

     5. Bij verhindering of ontstentenis van degene die de lijst heeft
       ingeleverd, treedt in diens plaats een ingevolge [219]artikel R 3,
       tweede volzin, op de lijst vermelde vervanger.

  Artikel S 2

     1. Uiterlijk op de tiende dag na de kandidaatstelling beslist het
       centraal stembureau in een openbare zitting over de geldigheid van de
       lijsten en over het handhaven van de daarop voorkomende kandidaten,
       alsmede over het handhaven van de daarboven geplaatste aanduiding van
       een politieke groepering.

     2. De voorzitter van het centraal stembureau kondigt vooraf dag en uur
       van de zitting in de Nederlandse Staatscourant aan.

  Artikel S 3

   Ongeldig is de lijst:

     a. die niet op de dag van de kandidaatstelling tussen negen en
       zeventien uur bij de commissaris van de Koning of het daartoe
       aangewezen lid van gedeputeerde staten door persoonlijke overhandiging
       is ingeleverd;

     b. die niet overeenkomstig het bepaalde in [220]artikel R 2 is
       ondertekend;

     c. die niet voldoet aan het bij ministeriële regeling vastgestelde
       model;

     d. waarop door toepassing van [221]artikel S 4 alle kandidaten zijn
       geschrapt.

  Artikel S 4

     1. Het centraal stembureau schrapt, in de volgorde in dit lid
       aangewezen, van de lijst de naam van de kandidaat:

               a. die niet is vermeld overeenkomstig het bepaalde krachtens
            [222]artikel R 6;

               b. van wie niet is overgelegd de verklaring dat hij instemt met
            zijn kandidaatstelling op de lijst;

               c. wiens woonplaats buiten Nederland is gelegen, indien de
            aanwijzing van een gemachtigde ontbreekt;

               d. die voorkomt op meer dan één van de in eenzelfde provincie
            ingeleverde lijsten;

               e. van wie een uittreksel uit het register van overlijden dan wel
            een afschrift van de akte van overlijden is overgelegd;

               f. die op de lijst voorkomt na het ten hoogste toegelaten aantal.

     2. Het centraal stembureau schrapt, in de volgorde in dit lid
       aangewezen, de aanduiding van een politieke groepering, indien:

               a. een daarop betrekking hebbende verklaring als bedoeld in
            [223]artikel R 7 ontbreekt;

               b. de aanduiding geplaatst is boven meer dan één van de door
            verschillende politieke groeperingen bij het centraal stembureau
            ingeleverde lijsten.

     3. Indien de aanduiding van een politieke groepering niet in
       overeenstemming is met die waaronder zij is geregistreerd, brengt het
       centraal stembureau deze ambtshalve daarmee in overeenstemming.

  Artikel S 5

     1. Tegen een beschikking als bedoeld in [224]artikel S 2 kan een
       belanghebbende en iedere kiezer beroep instellen bij de Afdeling
       bestuursrechtspraak van de Raad van State.

     2. [225]Artikel I 7, eerste lid, tweede volzin, en tweede tot en met
       vierde lid, is van overeenkomstige toepassing.

     3. De voorzitter van de Afdeling stelt partijen en de voorzitter van
       het centraal stembureau onverwijld in kennis van de uitspraak.

  Artikel S 6

     1. Indien beroep is ingesteld tegen een beschikking waarbij het
       centraal stembureau een lijst ongeldig heeft verklaard of de naam van
       een kandidaat dan wel de aanduiding van een politieke groepering heeft
       geschrapt op grond van een of meer der verzuimen, vermeld in
       [226]artikel S 1, derde lid, zonder dat het centraal stembureau
       tevoren overeenkomstig het in dat artikel bepaalde kennis heeft
       gegeven van het bestaan daarvan aan degene die de lijst heeft
       ingeleverd, kan deze het verzuim of de verzuimen alsnog herstellen ter
       secretarie van de Raad van State. [227]Artikel S 1, vijfde lid, is van
       overeenkomstige toepassing.

     2. Indien een verzuim overeenkomstig het eerste lid is hersteld, houdt
       de Afdeling bestuursrechtspraak van de Raad van State bij haar
       uitspraak daarmee rekening.

  Artikel S 7

     1. Van de in de [228]artikelen S 1 en [229]S 2 bedoelde zittingen
       wordt proces-verbaal opgemaakt.

     2. De bij de in [230]artikel S 2 bedoelde zitting aanwezige personen
       kunnen mondeling bezwaren inbrengen. Van deze bezwaren wordt in het
       proces-verbaal melding gemaakt.

     3. Bij ministeriële regeling worden voor deze processen-verbaal
       modellen vastgesteld.

  § 2. De verbinding van kandidatenlijsten tot een lijstencombinatie

  Artikel S 8

     1. Op de derde dag na de kandidaatstelling, tussen negen en zeventien
       uur, kunnen kandidatenlijsten van verschillende politieke groeperingen
       tot een lijstencombinatie worden verbonden door inlevering bij het
       centraal stembureau van een daartoe strekkende schriftelijke
       gemeenschappelijke verklaring van de op de lijsten vermelde
       gemachtigden.

     2. Zodanige verbinding kan slechts worden aangebracht:

               a. tussen politieke groeperingen waarvan de aanduiding voor de
            verkiezingen van de leden van de Eerste of Tweede Kamer ingevolge
            [231]artikel Q 6, onderscheidenlijk [232]artikel G 1, is
            geregistreerd;

               b. indien de combinatie betrekking heeft op alle in de
            onderscheidene provincies vanwege een groepering ingediende
            lijsten en

               c. indien de combinatie in alle provincies geschiedt met dezelfde
            groepering of groeperingen.

     3. Het bepaalde in het tweede lid, aanhef en onder a, is mede van
       toepassing ten aanzien van samenvoeging van aanduidingen van twee of
       meer groeperingen, indien de aldus gevormde aanduiding voorkomt op
       alle vanwege die groeperingen ingediende lijsten.

     4. Bij ministeriële regeling wordt voor de in het eerste lid bedoelde
       verklaring een model vastgesteld.

  Artikel S 9

   Het centraal stembureau beslist over de geldigheid van de
   lijstencombinaties in de zitting, bedoeld in [233]artikel S 2.

  § 3. De nummering van de kandidatenlijsten

  Artikel S 10

   In de zitting, bedoeld in [234]artikel S 2, nummert het centraal
   stembureau de kandidatenlijsten.

  Artikel S 11

   Bij de nummering gelden de lijstengroepen alsmede de niet van een groep
   deel uitmakende stellen gelijkluidende lijsten als één lijst.

  Artikel S 12

     1. Eerst worden genummerd de lijsten van politieke groeperingen wier
       aanduiding was geplaatst boven een kandidatenlijst waaraan bij de
       laatstgehouden verkiezing van de leden van de Eerste Kamer een of meer
       zetels zijn toegekend. Aan deze lijsten worden de nummers 1 en
       volgende toegekend in de volgorde van de stemcijfers van de
       desbetreffende lijsten bij die verkiezing, met dien verstande dat aan
       de lijst van de groepering met het hoogste stemcijfer het nummer 1
       wordt toegekend. Bij gelijkheid van het aantal beslist het lot.

     2. Het bepaalde in het eerste lid is van overeenkomstige toepassing
       ten aanzien van samenvoeging van aanduidingen van twee of meer
       groeperingen, indien bij de laatstgehouden verkiezing van de leden van
       de Eerste Kamer, hetzij aan de gezamenlijke groeperingen, hetzij aan
       ten minste één daarvan, één of meer zetels zijn toegekend. In het
       geval dat aan ten minste één van de groeperingen één of meer zetels
       zijn toegekend worden voor de toepassing van het bepaalde in de tweede
       volzin van het eerste lid, de op de lijsten uitgebrachte aantallen
       stemmen van de groeperingen waaraan die zetels zijn toegekend, bij
       elkaar opgeteld.

     3. Vervolgens worden, met de nummers volgende op het laatste krachtens
       het eerste lid toegekende nummer, genummerd de overige lijstengroepen
       en stellen gelijkluidende lijsten waarvan in alle provincies een lijst
       is ingeleverd, in de volgorde door het lot aangewezen.

     4. Indien twee of meer kandidatenlijsten van eenzelfde groepering zijn
       ingeleverd in één provincie, wordt aan deze lijsten naast een nummer
       tevens een letter toegekend.

     5. Dienen er na toepassing van het derde lid nog lijsten te worden
       genummerd, dan vindt deze nummering plaats met overeenkomstige
       toepassing van [235]Artikel I 14, vierde en vijfde lid.

  Artikel S 13

   Nadat onherroepelijk is beslist over de geldigheid van de ingeleverde
   lijsten, maakt de voorzitter van het centraal stembureau de lijsten
   uiterlijk op de zevende dag voor de stemming openbaar door plaatsing van
   de lijsten naar de provincies gerangschikt en met vermelding van hun
   nummers en eventuele letters en, in voorkomend geval, de aanduidingen van
   de politieke groeperingen in de Nederlandse Staatscourant. Daarbij
   vermeldt hij tevens welke lijsten tot een lijstencombinatie zijn
   verbonden.

  Artikel S 14

   Een beslissing in beroep tot ongeldigverklaring van een kandidatenlijst
   heeft geen gevolg ten aanzien van de nummers, toegekend aan de overige
   kandidatenlijsten.

  Hoofdstuk T. De stemming en de stemopneming

  Artikel T 1

   De stemming vindt plaats op de vierendertigste dag na de
   kandidaatstelling.

  Artikel T 2

     1. Op het bij de verkiezing te bezigen stembiljet zijn aan de ene
       zijde gedrukt de lijsten van kandidaten over wie de stemming moet
       geschieden, en aan de andere zijde de naam van de provincie en de
       handtekening van de voorzitter van de staten.

     2. Bij ministeriële regeling wordt voor het stembiljet een model
       vastgesteld.

     3. De voorzitter draagt zorg dat het benodigde aantal stembiljetten
       vóór de aanvang van de stemming in de vergadering aanwezig is.

  Artikel T 3

   De voorzitter benoemt uit de statenvergadering drie leden, die met hem als
   voorzitter het stembureau vormen.

  Artikel T 4

     1. Een statenlid brengt zijn stem uit door een wit stipje, geplaatst
       in het stemvak vóór de naam van de kandidaat van zijn keuze, rood te
       maken.

     2. Aan een statenlid wordt op zijn verzoek toegestaan bij volmacht te
       stemmen. Het lid dat van deze bevoegdheid gebruik wenst te maken, doet
       daarvan voor de aanvang van de zitting van de staten waarin de
       stemming zal worden gehouden, schriftelijk aan de voorzitter
       mededeling, onder aanwijzing van een lid van de staten dat bereid is
       als gemachtigde op te treden. Een statenlid mag niet meer dan één
       aanwijzing als gemachtigde aannemen. Bij ministeriële regeling wordt
       voor deze mededeling een model vastgesteld.

  Artikel T 5

   Na het uitbrengen van zijn stem levert het statenlid het stembiljet
   dichtgevouwen bij de voorzitter in.

  Artikel T 6

     1. De voorzitter deelt mee hoeveel stembiljetten zijn ingeleverd.

     2. De stemming is nietig, indien dit aantal groter is dan het aantal
       in de vergadering aanwezige leden, vermeerderd met het aantal
       aanwezige leden die als gemachtigde aan de stemming mogen deelnemen.

     3. In dit geval vernietigt de voorzitter de ingeleverde stembiljetten
       en heeft een nieuwe stemming plaats.

  Artikel T 7

     1. De voorzitter opent de stembiljetten.

     2. Vervolgens deelt hij ten aanzien van elk stembiljet mee voor welke
       lijst en welke kandidaat het geldt.

     3. Nadat een van de leden van het stembureau het stembiljet heeft
       nagezien, houden de beide andere leden aantekening van iedere
       uitgebrachte stem.

  Artikel T 8

     1. Ongeldig zijn andere stembiljetten dan die welke volgens het
       bepaalde bij of krachtens deze wet mogen worden gebruikt.

     2. Voorts zijn ongeldig de stembiljetten waarop het statenlid niet
       door het geheel of gedeeltelijk rood maken van het witte stipje in een
       stemvak op ondubbelzinnige wijze heeft kenbaar gemaakt op welke
       kandidaat het lid zijn stem uitbrengt of waarop bijvoegingen zijn
       geplaatst waardoor het statenlid kan worden geïdentificeerd.

  Artikel T 9

   In geval van twijfel over de geldigheid van een stembiljet beslist de
   vergadering. Bij staken van stemmen beslist de voorzitter.

  Artikel T 10

     1. Terstond nadat de stemmen zijn opgenomen, maakt de voorzitter ten
       aanzien van iedere lijst bekend, zowel het aantal op iedere kandidaat
       uitgebrachte stemmen als het gezamenlijke aantal uitgebrachte stemmen,
       dat stemcijfer wordt genoemd.

     2. Vervolgens worden de ongeldig verklaarde stembiljetten in een pak
       gedaan, dat wordt verzegeld. Op dit pak worden vermeld:

               a. de naam van de provincie;

               b. het aantal stembiljetten dat het pak bevat;

     3. Daarop worden de geldige stembiljetten, lijstgewijs gerangschikt,
       in een pak gedaan, dat wordt verzegeld. Op dit pak worden vermeld;

               a. de naam van de provincie;

               b. het aantal stembiljetten dat het pak bevat.

  Artikel T 11

     1. Nadat alle werkzaamheden, in [236]artikel T 10 vermeld, zijn
       beëindigd, wordt onmiddellijk proces-verbaal opgemaakt van de stemming
       en van de stemopneming.

     2. Het proces-verbaal wordt door de voorzitter en alle leden van het
       stembureau getekend.

     3. Het proces-verbaal wordt met de verzegelde pakken, bedoeld in
       [237]artikel T 10, onverwijld na afloop van de stemming overgebracht
       naar de voorzitter van het centraal stembureau.

     4. Bij ministeriële regeling wordt voor het proces-verbaal een model
       vastgesteld.

  Hoofdstuk U. De vaststelling van de verkiezingsuitslag door het centraal
  stembureau

  § 1. Algemene bepalingen

  Artikel U 1

   Onmiddellijk nadat de processen-verbaal zijn ontvangen, gaat het centraal
   stembureau over tot het verrichten van de werkzaamheden ter vaststelling
   van de uitslag van de verkiezing.

  Artikel U 2

     1. Elke stem geldt, naar gelang van de provincie waar zij is
       uitgebracht, voor een aantal stemmen, gelijk aan het getal dat
       verkregen wordt door het inwonertal van de provincie te delen door het
       honderdvoud van het aantal leden waaruit provinciale staten bestaan.
       Het quotiënt wordt daarna afgerond tot een geheel getal, naar boven,
       indien een breuk 1/2 of meer, en naar beneden, indien een breuk minder
       dan 1/2 bedraagt. Dit getal wordt de stemwaarde genoemd.

     2. Als het inwonertal van een provincie geldt het inwonertal dat door
       het Centraal Bureau voor de Statistiek overeenkomstig het derde
       onderscheidenlijk het vierde lid is bekendgemaakt.

     3. Ten behoeve van de uitvoering van het eerste lid maakt het Centraal
       Bureau voor de Statistiek uiterlijk drie weken voor de dag van
       kandidaatstelling de inwonertallen van de provincies per 1 januari van
       het jaar, waarin de verkiezing plaatsvindt, bekend. De bekendmaking
       geschiedt door publicatie in de Staatscourant.

     4. Indien in geval van ontbinding van de Eerste Kamer de inwonertallen
       van de provincies per 1 januari van het jaar, waarin de verkiezing
       plaatsvindt, drie weken voor de kandidaatstelling nog niet kunnen
       worden bekendgemaakt, worden in plaats daarvan de inwonertallen van de
       provincies per de eerste dag van de vierde maand voorafgaande aan de
       maand waarin de kandidaatstelling plaatsvindt, bekendgemaakt.

     5. Het centraal stembureau maakt de stemwaarden die overeenkomstig dit
       artikel zijn bepaald, voor de dag van stemming bekend door publicatie
       in de Staatscourant.

  § 2. De zetelverdeling

  Artikel U 3

   Ten aanzien van iedere provincie vermenigvuldigt het centraal stembureau
   de aantallen op iedere kandidaat uitgebrachte stemmen en de stemcijfers
   van de lijsten met de voor die provincie geldende stemwaarde. Voor de
   vaststelling van de uitslag van de verkiezing gelden de aldus verkregen
   produkten als de aantallen op ieder kandidaat uitgebrachte stemmen,
   onderscheidenlijk de stemcijfers van de lijsten.

  Artikel U 4

     1. Een stel gelijkluidende lijsten als bedoeld in [238]artikel R 10,
       eerste lid, geldt voor de vaststelling van de uitslag van de
       verkiezing als één lijst.

     2. Het centraal stembureau telt van deze gelijkluidende lijsten te
       zamen de stemcijfers en de aantallen op iedere kandidaat uitgebrachte
       stemmen.

  Artikel U 5

   Een lijstengroep als bedoeld in [239]artikel R 10, tweede lid, geldt voor
   het bepalen van het aantal daaraan toe te wijzen zetels als één lijst, met
   een stemcijfer gelijk aan de som van de stemcijfers van de lijsten waaruit
   de groep bestaat.

  Artikel U 6

     1. Een lijstencombinatie als bedoeld in [240]artikel S 8, geldt voor
       het bepalen van het aantal daarvan toe te wijzen zetels als één lijst,
       met een stemcijfer gelijk aan de som van de stemcijfers van de lijsten
       waaruit die combinatie bestaat.

     2. Een lijstencombinatie wordt slechts in aanmerking genomen, indien
       aan ten minste twee van de verbonden lijsten een zetel zou zijn
       toegewezen, indien geen lijstencombinaties zouden zijn gevormd.
       Verbonden lijsten die zelfstandig geen zetel zouden hebben verworven,
       worden geacht geen deel uit te maken van de lijstencombinatie.

  Artikel U 7

     1. Het centraal stembureau deelt de som van de stemcijfers van alle
       lijsten door het aantal te verdelen zetels.

     2. Het aldus verkregen quotiënt wordt kiesdeler genoemd.

  Artikel U 8

   Zoveel maal als de kiesdeler is begrepen in het stemcijfer van een lijst
   wordt aan die lijst een zetel toegewezen.

  Artikel U 9

   De overblijvende zetels, die restzetels worden genoemd, worden
   achtereenvolgens toegewezen aan de lijsten die na toewijzing van de zetels
   het grootste gemiddelde aantal stemmen per toegewezen zetel hebben. Indien
   gemiddelden gelijk zijn, beslist zo nodig het lot.

  Artikel U 10

   Indien bij de toepassing van de vorige bepalingen aan een lijst meer
   zetels zouden moeten worden toegewezen dan er kandidaten zijn, gaan de
   overblijvende zetel of zetels door voortgezette toepassing van die
   bepalingen over op één of meer van de overige lijsten waarop kandidaten
   voorkomen aan wie geen zetel is toegewezen.

  Artikel U 11

     1. De verdeling van de aan een lijstencombinatie toegewezen zetels
       over de lijsten welke zijn gecombineerd, geschiedt als volgt.

     2. Het centraal stembureau deelt het stemcijfer van de
       lijstencombinatie door het aantal aan de lijstencombinatie toegewezen
       zetels.

     3. Het aldus verkregen quotiënt wordt combinatiekiesdeler genoemd.

     4. Zoveel maal als de combinatiekiesdeler is begrepen in het
       stemcijfer van elk van de lijsten waaruit de combinatie bestaat, wordt
       aan die lijst een van de aan de combinatie toegewezen zetels
       toegewezen.

     5. De restzetels worden achtereenvolgens toegewezen aan de lijsten van
       de combinatie waarvan de stemcijfers bij deling door de
       combinatiekiesdeler de grootste overschotten hebben. Hierbij worden
       lijsten die geen overschot hebben, geacht lijsten te zijn met het
       kleinste overschot. Indien overschotten gelijk zijn, beslist zo nodig
       het lot.

  Artikel U 12

     1. De verdeling van de aan een lijstengroep toegewezen zetels over de
       lijsten waaruit de groep bestaat, geschiedt als volgt.

     2. Het centraal stembureau deelt het stemcijfer van de lijstengroep
       door het aantal aan de groep toegewezen zetels.

     3. Het aldus verkregen quotiënt wordt groepskiesdeler genoemd.

     4. Zoveel maal als de groepskiesdeler is begrepen in het stemcijfer
       van elk van de lijsten waaruit de groep bestaat, wordt aan die lijst
       een van de aan de groep toegewezen zetels toegewezen.

     5. De restzetels worden achtereenvolgens toegewezen aan de lijsten van
       de groep waarvan de stemcijfers bij deling door de groepskiesdeler de
       grootste overschotten hebben. Hierbij worden lijsten die geen
       overschot hebben, geacht lijsten te zijn met het kleinste overschot.
       Indien overschotten gelijk zijn, beslist zo nodig het lot.

  Artikel U 13

     1. Indien bij de toepassing van [241]artikel U 11 of [242]artikel U 12
       aan een lijst meer zetels zouden moeten worden toegewezen dan er
       kandidaten zijn, gaan de overblijvende zetel of zetels door
       voorgezette toepassing van dat artikel over op een van de andere
       lijsten van de combinatie, onderscheidenlijk van de groep, waarop
       kandidaten voorkomen aan wie geen zetel is toegewezen.

     2. Zijn er na toepassing van het eerste lid nog zetels toe te wijzen,
       dan worden deze toegewezen volgens het stelsel van de grootste
       gemiddelden als bedoeld in [243]artikel U 9.

  Artikel U 14

   De in de voorgaande artikelen bedoelde lotingen vinden plaats in de in
   [244]artikel U 16 bedoelde zitting van het centraal stembureau.

  § 3. De toewijzing van de zetels aan de kandidaten

  Artikel U 15

     1. Gekozen zijn de kandidaten van de lijst, daartoe aangewezen door
       overeenkomstige toepassing van de [245]artikelen P 15 tot en met P 18a
       .

     2. De rangschikking van de kandidaten geschiedt overeenkomstig het
       bepaalde in [246]artikel P 19.

     3. In afwijking van de [247]artikelen P 15, eerste lid, en [248]P 19,
       tweede lid, zijn gekozen onderscheidenlijk worden gerangschikt in de
       volgorde van de aantallen op hen uitgebrachte stemmen, de kandidaten
       die op de gezamenlijke lijsten waarop zij voorkomen een aantal stemmen
       hebben verkregen dat groter is dan de helft van de kiesdeler.

  § 4. De bekendmaking van de verkiezingsuitslag

  Artikel U 16

     1. De voorzitter van het centraal stembureau maakt de uitslag van de
       verkiezing zo spoedig mogelijk bekend. De bekendmaking geschiedt in
       een openbare zitting van het centraal stembureau. De [249]artikelen P
       20, tweede tot en met vierde lid, en [250]P 22 zijn van toepassing.

     2. De voorzitter van het centraal stembureau maakt de uitslag van de
       verkiezing zo spoedig mogelijk openbaar door plaatsing van een
       afschrift van het proces-verbaal van de zitting in de Nederlandse
       Staatscourant.

     3. De voorzitter van het centraal stembureau doet een afschrift van
       het proces-verbaal toekomen aan de Eerste Kamer.

  Artikel U 17

   Het centraal stembureau kan, hetzij ambtshalve, hetzij naar aanleiding van
   een met opgave van redenen gedaan verzoek van een of meer leden van de
   staten van een provincie, tot een nieuwe opneming van stembiljetten uit
   een of meer provincies overgaan.

  Artikel U 18

     1. Zodra de uitslag van de verkiezing is vastgesteld, worden de
       geopende verzegelde pakken, nadat alle stembiljetten weer daarin zijn
       gedaan, opnieuw verzegeld.

     2. Het proces-verbaal, bedoeld in [251]artikel U 16, en de verzegelde
       pakken blijven berusten onder het centraal stembureau. Zodra over de
       toelating van de gekozenen is beslist, worden de verzegelde pakken
       vernietigd. Van deze vernietiging wordt proces-verbaal opgemaakt.

  Afdeling IV. Het begin van en de veranderingen in het lidmaatschap van de
  Tweede Kamer en de Eerste Kamer der Staten-Generaal, provinciale staten en de
  gemeenteraad

  Hoofdstuk V. Het begin van het lidmaatschap

  § 1. Algemene bepalingen

  Artikel V 1

     1. De voorzitter van het centraal stembureau geeft de benoemde
       schriftelijk kennis van zijn benoeming. De brief, houdende deze
       kennisgeving, wordt uiterlijk de dag na de vaststelling van de uitslag
       van de verkiezing of na de benoemdverklaring uitgereikt. Ten aanzien
       van de verkiezing van de Tweede Kamer respectievelijk de Eerste Kamer
       der Staten-Generaal vindt deze uitreiking plaats door overhandiging
       van de brief door de voorzitter van het centraal stembureau aan de
       voorzitter van de Tweede Kamer respectievelijk de Eerste Kamer der
       Staten-Generaal.

     2. Indien de benoemde een gemachtigde heeft aangewezen, geschiedt de
       toezending of uitreiking aan die gemachtigde.

     3. De voorzitter geeft tegelijkertijd schriftelijk kennis van de
       benoeming aan het vertegenwoordigend orgaan. Deze kennisgeving strekt
       de benoemde tot geloofsbrief.

  Artikel V 2

     1. De benoemde draagt er zorg voor dat uiterlijk op de tiende of, bij
       een benoeming in een na de eerste samenkomst van het nieuw gekozen
       orgaan opengevallen plaats, de achtentwintigste dag na de dagtekening
       van de kennisgeving van benoeming het vertegenwoordigend orgaan van
       hem, onderscheidenlijk van de gemachtigde, bij brief of telegrafisch
       mededeling ontvangt dat hij de benoeming aanneemt.

     2. Is binnen die tijd de mededeling niet ontvangen, dan wordt hij
       geacht de benoeming niet aan te nemen.

     3. De voorzitter van het vertegenwoordigend orgaan deelt aan de
       voorzitter van het centraal stembureau onverwijld mede, dat de
       benoemde de benoeming heeft aangenomen, dan wel dat hij geacht wordt
       de benoeming niet aan te nemen.

     4. Indien de benoemde de benoeming niet aanneemt, doet hij of zijn
       gemachtigde daarvan binnen de in het eerste lid bedoelde termijn bij
       brief of telegrafisch mededeling aan de voorzitter van het centraal
       stembureau. Deze geeft hiervan kennis aan het vertegenwoordigend
       orgaan.

     5. Zolang nog niet, of nog niet onherroepelijk, tot toelating van de
       benoemde is besloten, kan deze, onderscheidenlijk zijn gemachtigde,
       bij brief of telegrafisch aan het vertegenwoordigend orgaan mededelen
       dat hij op de aanneming van de benoeming terugkomt. Hij wordt dan
       geacht de benoeming niet te hebben aangenomen. De voorzitter van het
       vertegenwoordigend orgaan geeft van de ontvangst van deze mededeling
       onverwijld kennis aan de voorzitter van het centraal stembureau.

  Artikel V 3

     1. Tegelijk met de mededeling dat hij zijn benoeming aanneemt, legt de
       benoemde, onderscheidenlijk zijn gemachtigde, aan het
       vertegenwoordigend orgaan een door hem ondertekende verklaring over,
       vermeldende alle openbare betrekkingen die de benoemde bekleedt.

     2. Tenzij de benoemde op het tijdstip van benoeming reeds lid van het
       vertegenwoordigend orgaan was, legt hij tevens een gewaarmerkt
       afschrift van gegevens uit de basisadministratie persoonsgegevens van
       de gemeente waar hij als ingezetene is ingeschreven over, waaruit zijn
       woonplaats, datum en plaats van de geboorte, alsmede, indien het
       betreft een benoeming tot lid van de Tweede of Eerste Kamer of
       provinciale staten, zijn Nederlanderschap blijken.

     3. De gemachtigde van de benoemde die buiten Nederland woonplaats
       heeft, legt in plaats van het afschrift, bedoeld in het tweede lid,
       een uittreksel uit de geboorteregisters over, waaruit datum en plaats
       van de geboorte van de benoemde blijken, alsmede een bewijs van
       Nederlanderschap betreffende de benoemde.

     4. Indien een tot lid van de gemeenteraad benoemde persoon geen
       onderdaan is van een lid-staat van de Europese Unie, legt hij een
       gewaarmerkt afschrift van gegevens uit de basisadministratie
       persoonsgegevens van de gemeente waar hij als ingezetene is
       ingeschreven over, waaruit blijkt of hij voldoet aan de vereisten,
       bedoeld in artikel 10, tweede lid, van de Gemeentewet.

  Artikel V 4

     1. Het vertegenwoordigend orgaan waarvoor de verkiezing is geschied,
       onderzoekt de geloofsbrief en beslist of de benoemde als lid van dat
       orgaan wordt toegelaten. Daarbij gaat het na, of de benoemde aan de
       vereisten voor het lidmaatschap voldoet en geen met het lidmaatschap
       onverenigbare betrekking vervult, en beslist het de geschillen welke
       met betrekking tot de geloofsbrief of de verkiezing zelf rijzen.
       Indien de benoemde voor de eerste samenkomst van het nieuw gekozen
       orgaan de voor het lidmaatschap vereiste leeftijd zal hebben bereikt,
       wordt daarmee bij het nemen van de beslissing rekening gehouden. De
       wijze waarop het onderzoek van de geloofsbrieven van de leden van de
       Tweede, onderscheidenlijk van de Eerste Kamer geschiedt, wordt
       geregeld in het reglement van orde van de desbetreffende kamer.

     2. Het onderzoek van de geloofsbrief strekt zich niet uit tot de
       geldigheid van de kandidatenlijsten en van de lijstverbindingen.

     3. Betreft het de toelating van degene die is benoemd in een
       tussentijds opengevallen plaats, dan strekt het onderzoek zich niet
       uit tot punten die het verloop van de verkiezing of de vaststelling
       van de uitslag betreffen.

     4. Ten behoeve van het onderzoek, bedoeld in het eerste lid, kan het
       vertegenwoordigend orgaan tot een nieuwe opneming van stembiljetten,
       zowel uit alle als uit een of meer stemdistricten of provincies,
       besluiten. De burgemeester die de desbetreffende stembiljetten onder
       zich heeft, onderscheidenlijk de voorzitter van het centraal
       stembureau voor de verkiezing van de leden van de Eerste Kamer, doet
       deze op verzoek van het vertegenwoordigend orgaan onverwijld naar dat
       orgaan overbrengen. Na ontvangst van de stembiljetten gaat het
       vertegenwoordigend orgaan onmiddellijk tot de opneming over. Het is
       bevoegd daartoe de verzegelde pakken te openen en de inhoud te
       vergelijken met de processen-verbaal van de stembureaus. Bij deze
       opneming zijn de [252]artikelen N 5, [253]N 8 en [254]N 9 van
       overeenkomstige toepassing.

     5. Ten behoeve van het onderzoek, bedoeld in het eerste lid, is het
       vertegenwoordigend orgaan tevens bevoegd de verzegelde pakken, bedoeld
       in [255]artikel N 2, te openen. De burgemeester die de desbetreffende
       pakken onder zich heeft, doet deze op verzoek van het
       vertegenwoordigend orgaan onverwijld naar dat orgaan overbrengen. Na
       beëindiging van het onderzoek worden de bescheiden uit de geopende
       pakken opnieuw ingepakt en verzegeld op de in [256]artikel N 2
       voorgeschreven wijze.

  Artikel V 5

   De ongeldigheid van de stemming in één of meer stemdistricten of
   provincies of een onjuistheid in de vaststelling van de uitslag van de
   verkiezing staat niet in de weg aan de toelating van de leden, op wier
   verkiezing de ongeldigheid of onjuistheid geen invloed kan hebben gehad,
   en, in geval van ongeldigheid van de stemming, de nieuwe stemming geen
   invloed kan hebben.

  Artikel V 6

     1. Indien het orgaan waarvoor de benoeming is geschied, besluit tot
       niet-toelating van één of meer leden wegens de ongeldigheid van de
       stemming in één of meer stemdistricten of provincies geeft de
       voorzitter daarvan onverwijld kennis aan Onze Minister van
       Binnenlandse Zaken en Koninkrijksrelaties, indien het betreft een
       verkiezing van de leden van de Tweede of Eerste Kamer, aan
       gedeputeerde staten, indien het betreft een verkiezing van de leden
       van de staten van een provincie en aan burgemeester en wethouders,
       indien het betreft een verkiezing van de leden van de gemeenteraad.

     2. Uiterlijk op de dertigste dag nadat deze kennisgeving is ontvangen,
       vindt in de in het eerste lid bedoelde stemdistricten,
       onderscheidenlijk provincies, een nieuwe stemming plaats en wordt de
       uitslag van de verkiezing opnieuw vastgesteld. De dag van de stemming
       wordt, indien het betreft een verkiezing van de leden van de Tweede of
       Eerste Kamer, vastgesteld door Onze Minister van Binnenlandse Zaken en
       Koninkrijksrelaties, indien het betreft een verkiezing van de leden
       van de staten van een provincie, door gedeputeerde staten, en indien
       het betreft een verkiezing van de leden van de gemeenteraad, door
       burgemeester en wethouders.

     3. Bij deze vaststelling blijft degene die reeds als lid is
       toegelaten, gekozen verklaard, ook indien mocht blijken dat dit ten
       onrechte is geschied. Tegenover hem valt dan af de kandidaat die,
       indien de toegelatene niet gekozen was verklaard, gekozen zou zijn.

  Artikel V 7

     1. Aan de in [257]artikel V 6 bedoelde stemming zijn de kiezers
       bevoegd deel te nemen wier namen voorkomen in de afschriften, bedoeld
       in [258]artikel J 17 eerste lid, met uitzondering van degenen bij wier
       naam de aantekening "pas", "volmacht" of "brief" is geplaatst. Tevens
       zijn daartoe bevoegd de kiezers wier namen voorkomen op de ingeleverde
       kiezerspassen, volmachtbewijzen en briefstembewijzen, voor zover de
       genoemde bescheiden gebezigd zijn bij de ongeldig verklaarde stemming.
       Betreft het een stembureau als bedoeld in [259]artikel M 9, dan zijn
       daartoe bevoegd de kiezers wier namen voorkomen op de in [260]artikel
       M 4, vierde lid, bedoelde verzoekschriften.

     2. Personen ten aanzien van wie na de ongeldig verklaarde stemming
       blijkt, dat hun naam ten onrechte ontbreekt dan wel ten onrechte
       voorkomt in de afschriften, bedoeld in [261]artikel J 17, eerste lid,
       zijn bevoegd, onderscheidenlijk niet bevoegd, aan de in [262]artikel V
       6 bedoelde stemming deel te nemen. De afschriften worden daartoe
       aangepast.

     3. Een voor de ongeldig verklaarde stemming verleende toestemming om
       bij volmacht te stemmen geldt niet voor de in het eerste lid bedoelde
       nieuwe stemming.

  Artikel V 8

   Indien het orgaan waarvoor de benoeming is geschied, heeft besloten om één
   of meer van de benoemde leden wegens de onjuistheid van de vaststelling
   van de uitslag van de verkiezing niet toe te laten, wordt daarvan door de
   voorzitter onverwijld kennis gegeven aan het centraal stembureau.

  Artikel V 9

     1. Uiterlijk op de veertiende dag nadat de kennisgeving, bedoeld in
       artikel V 8, is ontvangen, houdt het centraal stembureau een openbare
       zitting en stelt het met inachtneming van de in artikel V 8 bedoelde
       beslissing de uitslag van de verkiezing voor zover nodig opnieuw vast.

     2. De [263]artikelen P 20 en [264]P 22 tot en met P 24 vinden
       overeenkomstige toepassing.

     3. Het onderzoek van de geloofsbrief van de aldus nieuw gekozen
       verklaarde strekt zich niet uit tot punten, die het verloop van de
       verkiezing raken.

  Artikel V 10

   Indien het orgaan waarvoor de benoeming is geschied, heeft besloten de
   benoemde niet als lid toe te laten op de grond dat hij niet voldoet aan de
   vereisten voor het lidmaatschap, dat hij een met het lidmaatschap
   onverenigbare betrekking vervult of dat de benoemdverklaring van de
   voorzitter van het centraal stembureau in strijd is met het bepaalde in
   [265]hoofdstuk W geeft de voorzitter van dat orgaan daarvan onverwijld
   kennis aan de voorzitter van het centraal stembureau.

  Artikel V 11

   Het lidmaatschap van een tot lid van een vertegenwoordigend orgaan
   benoemde vangt aan zodra zijn toelating onherroepelijk is geworden.

  § 2. Bijzondere bepalingen betreffende het begin van het lidmaatschap van
  provinciale staten en de gemeenteraad.

  Artikel V 12

   De beslissing betreffende de toelating van de tot lid van provinciale
   staten onderscheidenlijk van de gemeenteraad benoemden wordt onverwijld
   genomen.

  Artikel V 13

     1. Elke beslissing betreffende de toelating van de tot lid van
       provinciale staten, onderscheidenlijk de gemeenteraad, benoemden,
       wordt door gedeputeerde staten, onderscheidenlijk burgemeester en
       wethouders, terstond aan de benoemde bekendgemaakt.

     2. Aan de niet-toegelatene worden de redenen van de beslissing
       meegedeeld.

     3. Het eerste lid is van overeenkomstige toepassing, indien door
       provinciale staten, onderscheidenlijk de gemeenteraad, wegens
       herhaalde staking van stemmen of wegens staking van stemmen in een
       voltallige vergadering over een voorstel omtrent toelating geen
       beslissing is genomen.

  Artikel V 14 [Vervallen per 07-03-2002]

  Artikel V 15

     1. Indien op het tijdstip van periodieke aftreding van de leden van
       provinciale staten, onderscheidenlijk van de gemeenteraad, niet de
       goedkeuring van de geloofsbrieven van meer dan de helft van het
       wettelijk voorgeschreven aantal leden onherroepelijk is geworden,
       houden de leden van provinciale staten, onderscheidenlijk van de
       gemeenteraad, zitting, totdat zulks is geschied. Gedurende deze tijd
       oefenen de bij de verkiezing gekozen leden hun functie niet uit.

     2. Een plaats die openvalt na het tijdstip van periodieke aftreding,
       wordt vervuld op dezelfde wijze, als zou zijn geschied, indien zij
       voor dat tijdstip zou zijn opengevallen.

  Artikel V 16 [Vervallen per 07-03-2002]

  Hoofdstuk W. De plaatsvervanging

  Artikel W 1

     1. Wanneer, anders dan bij de vaststelling van de uitslag van een
       verkiezing, in een opengevallen plaats moet worden voorzien, verklaart
       de voorzitter van het centraal stembureau bij een met redenen omkleed
       besluit, uiterlijk op de veertiende dag nadat dit te zijner kennis is
       gekomen, benoemd de daarvoor in aanmerking komende kandidaat die in de
       volgorde, bedoeld in [266]artikel P 19, het hoogst is geplaatst op de
       lijst waarop degene die moet worden vervangen, is gekozen. Indien het
       lid in wiens plaats moet worden voorzien, ontslag heeft genomen met
       ingang van een bepaald tijdstip, vangt de termijn, bedoeld in de
       eerste volzin, aan op dat tijdstip.

     2. Indien een plaats openvalt die door toepassing van [267]artikel P
       16, tweede lid, was vervuld, verklaart de voorzitter van het centraal
       stembureau, in afwijking van het eerste lid, benoemd de daarvoor in
       aanmerking komende kandidaat op de lijst waaraan ingevolge
       [268]artikel P16, tweede lid , een zetel was onthouden.

     3. Indien de lijst, bedoeld in het eerste lid, deel uitmaakt van een
       lijstengroep en op een of meer andere lijsten of stellen
       gelijkluidende lijsten van die groep kandidaten voorkomen die op de
       gezamenlijke lijsten waarop zij voorkomen, een aantal stemmen hebben
       verkregen groter dan 25% van de kiesdeler, doch die niet met
       toepassing van [269]artikel P 15 zijn gekozen, verklaart de voorzitter
       van het centraal stembureau, in afwijking van het eerste lid, benoemd
       diegene van deze kandidaten op wie het grootste aantal stemmen is
       uitgebracht.

     4. Indien het de plaatsvervanging van een lid van de Eerste Kamer of
       van een lid van een gemeenteraad met minder dan negentien zetels
       betreft wordt bij de toepassing van het derde lid niet 25% van de
       kiesdeler, maar de helft van de kiesdeler in aanmerking genomen.

     5. Indien een plaats openvalt die door toepassing van het derde lid
       was vervuld en dat lid niet opnieuw moet worden toegepast, verklaart
       de voorzitter van het centraal stembureau benoemd de daarvoor in
       aanmerking komende kandidaat op de lijst waaraan ingevolge het derde
       lid een zetel was onthouden.

     6. Bij ministeriële regeling wordt een model vastgesteld voor het
       besluit van de voorzitter van het centraal stembureau ter benoeming
       van een lid van een vertegenwoordigend orgaan, noodzakelijk geworden
       door:

               a. het niet-aannemen van de benoeming door een kandidaat;

               b. het niet-toelaten als lid van een kandidaat, of

               c. het openvallen van een plaats in dat orgaan.

  Artikel W 2

     1. Bij de toepassing van [270]artikel W 1 wordt buiten rekening
       gelaten de kandidaat:

               a. die is overleden;

               b. wiens vacature vervuld wordt;

               c. die in de vacature benoemd is verklaard, maar schriftelijk
            verklaard heeft of geacht wordt de benoeming niet aan te nemen,
            de in [271]artikel V 3 genoemde stukken niet tijdig heeft
            ingezonden of bij onherroepelijk besluit niet tot het
            vertegenwoordigend orgaan is toegelaten;

               d. die lid is van het vertegenwoordigend orgaan of als zodanig
            benoemd is verklaard, terwijl over zijn toelating als lid nog
            niet onherroepelijk is beslist;

               e. van wie door de voorzitter van het centraal stembureau een
            schriftelijke verklaring is ontvangen dat hij niet voor benoeming
            in aanmerking wenst te komen;

               f. die, indien het de verkiezing van provinciale staten
            onderscheidenlijk de gemeenteraad betreft, niet benoembaar is
            ingevolge het bepaalde in artikel 12 van de Provinciewet
            onderscheidenlijk artikel 11 van de Gemeentewet.

     2. Een verklaring als bedoeld in het eerste lid, onder e, kan worden
       ingetrokken.

     3. Bij ministeriële regeling wordt een model vastgesteld voor de
       verklaring, bedoeld in het eerste lid, onder e.

  Artikel W 3

     1. Indien bij de toepassing van de bepalingen van dit hoofdstuk geen
       kandidaat meer voor benoeming in aanmerking komt op de lijst waarop
       degene is gekozen die moet worden vervangen, en deze lijst te zamen
       met één of meer andere lijsten een lijstengroep, onderscheidenlijk een
       lijstencombinatie, vormt, gaat de zetel door toepassing van
       [272]artikel P 13, onderscheidenlijk [273]artikel U 13, over op één
       van die andere lijsten. De kandidaat van deze lijst die naar de
       volgorde, vastgesteld overeenkomstig [274]artikel P 19, voor benoeming
       in aanmerking komt, wordt benoemd verklaard. Komt ook op deze lijst
       geen kandidaat meer voor benoeming in aanmerking, dan wordt de plaats
       aan een andere van de groep, onderscheidenlijk de combinatie, deel
       uitmakende lijst toegekend door verdere toepassing van het in dit lid
       bepaalde, en zo vervolgens.

     2. Bij de toepassing van het eerste lid komen het eerst in aanmerking
       de lijsten die te zamen met de desbetreffende lijst een lijstengroep
       vormen en vervolgens de lijsten die met die lijst tot een
       lijstencombinatie zijn verbonden.

  Artikel W 4

     1. Indien bij plaatsvervanging van leden van een gemeenteraad met
       negen of elf leden geen kandidaat meer voor benoeming in aanmerking
       komt op de lijst, waarop degene is gekozen die moet worden vervangen,
       of op de lijsten die met deze lijst een lijstengroep of
       lijstencombinatie vormen, wordt door toepassing van [275]artikel P 10
       beslist aan welke van de andere lijsten de plaats zal worden
       toegekend. De kandidaat die op de lijst waaraan de plaats wordt
       toegekend, naar de volgorde, vastgesteld overeenkomstig [276]artikel P
       19, voor benoeming in aanmerking komt, wordt benoemd verklaard.

     2. Indien bij de toepassing van de bepalingen van dit hoofdstuk op
       geen van de lijsten een kandidaat meer voor benoeming in aanmerking
       komt, beslist het centraal stembureau dat geen opvolger kan worden
       benoemd. Bij ministeriële regeling wordt voor het besluit een model
       vastgesteld.

  Artikel W 5

     1. Indien de toepassing van [277]artikel W 3 of [278]artikel W 4 tot
       een beslissing door het lot aanleiding geeft, zal de loting plaats
       hebben in een zitting van het centraal stembureau.

     2. Op de in het eerste lid bedoelde zitting vinden de [279]artikelen P
       20 en [280]P 22 overeenkomstige toepassing.

  Artikel W 6

   Indien de voorzitter van een centraal stembureau op dezelfde dag kennis
   krijgt van het openvallen van meer dan één plaats in een
   vertegenwoordigend orgaan en als gevolg hiervan een kandidaat op meer dan
   één lijst benoemd zou moeten worden verklaard, wordt deze benoemd met
   overeenkomstige toepassing van [281]artikel P 18.

  Artikel W 7

     1. Iedere benoeming die met toepassing van de bepalingen van dit
       hoofdstuk geschiedt, wordt terstond bekendgemaakt in de Nederlandse
       Staatscourant of, indien het betreft de benoeming van een lid van
       provinciale staten of de gemeenteraad, op de in de provincie,
       onderscheidenlijk de gemeente, gebruikelijke wijze.

     2. De voorzitter van het centraal stembureau doet een afschrift van
       het benoemingsbesluit toekomen aan het vertegenwoordigend orgaan.

  Artikel W 8

   Bij algemene maatregel van bestuur kunnen nadere regels worden gesteld
   betreffende de voorziening in opengevallen plaatsen in vertegenwoordigende
   organen.

  Hoofdstuk X. Het einde van het lidmaatschap

  § 1. Algemene bepalingen

  Artikel X 1

     1. Zodra onherroepelijk is komen vast te staan dat een lid van een
       vertegenwoordigend orgaan een van de vereisten voor het lidmaatschap
       niet bezit of dat hij een met het lidmaatschap onverenigbare
       betrekking vervult, houdt hij op lid te zijn.

     2. De voorzitter van het vertegenwoordigend orgaan geeft hiervan
       onverwijld kennis aan de voorzitter van het centraal stembureau.

     3. Een overeenkomstige kennisgeving vindt plaats, indien door het
       overlijden van een lid een plaats in het vertegenwoordigend orgaan is
       opengevallen.

  Artikel X 2

     1. Een lid van een vertegenwoordigend orgaan, tot wiens toelating
       onherroepelijk is besloten, kan te allen tijde zijn ontslag nemen.
       Ontslagneming met terugwerkende kracht is niet mogelijk.

     2. Hij bericht dit schriftelijk aan de voorzitter van het
       vertegenwoordigend orgaan. Deze geeft hiervan onverwijld kennis aan de
       voorzitter van het centraal stembureau.

     3. Op een ingediend ontslag kan niet worden teruggekomen.

  § 2. Bijzondere bepalingen

  Artikel X 3

     1. Wanneer een lid van de Tweede of van de Eerste Kamer komt te
       verkeren in een van de gevallen, genoemd in [282]het eerste lid van
       artikel X 1, geeft hij hiervan kennis aan de kamer, met vermelding van
       de reden.

     2. Indien de kennisgeving niet is gedaan en de voorzitter van de kamer
       van oordeel is, dat een lid van de kamer verkeert in een van de
       gevallen, genoemd in het [283]eerste lid van artikel X 1, waarschuwt
       hij de belanghebbende schriftelijk.

     3. Het staat deze vrij de zaak uiterlijk op de achtste dag na de
       dagtekening van de in het tweede lid bedoelde waarschuwing aan het
       oordeel van de kamer te onderwerpen.

  Artikel X 4

     1. Wanneer een lid van provinciale staten komt te verkeren in een van
       de gevallen, genoemd in het [284]eerste lid van artikel X 1, geeft hij
       hiervan kennis aan de staten, met vermelding van de reden.

     2. Indien de kennisgeving niet is gedaan en gedeputeerde staten van
       oordeel zijn, dat een lid van provinciale staten verkeert in een van
       de gevallen, genoemd in het [285]eerste lid van artikel X 1,
       waarschuwen zij de belanghebbende schriftelijk.

     3. Het staat deze vrij de zaak uiterlijk op de achtste dag na de
       dagtekening van de in het tweede lid bedoelde waarschuwing aan het
       oordeel van provinciale staten te onderwerpen.

  Artikel X 5

     1. Wanneer een lid van de gemeenteraad komt te verkeren in een van de
       gevallen, genoemd in het eerste lid van artikel X 1, geeft hij hiervan
       kennis aan de raad, met vermelding van de reden.

     2. Indien de kennisgeving niet is gedaan en burgemeester en wethouders
       van oordeel zijn, dat een lid van de gemeenteraad verkeert in een van
       de gevallen, genoemd in het [286]eerste lid van artikel X 1,
       waarschuwen zij de belanghebbende schriftelijk.

     3. Het staat deze vrij de zaak uiterlijk op de achtste dag na de
       dagtekening van de in het tweede lid bedoelde waarschuwing aan het
       oordeel van de raad te onderwerpen.

  Artikel X 6

   Leden van provinciale staten en van de gemeenteraad die hun ontslag hebben
   ingezonden, behouden, ook indien zij ontslag hebben genomen met ingang van
   een bepaald tijdstip, hun lidmaatschap, totdat de goedkeuring van de
   geloofsbrieven van hun opvolgers onherroepelijk is geworden of totdat het
   centraal stembureau heeft beslist dat geen opvolger kan worden benoemd.

  Artikel X 7

     1. Het lid van provinciale staten dat in strijd met artikel 15 van de
       Provinciewet handelt, kan in zijn betrekking worden geschorst door
       gedeputeerde staten. Dit college onderwerpt de zaak aan het oordeel
       van provinciale staten in hun eerstvolgende vergadering.

     2. Provinciale staten kunnen, na de geschorste in de gelegenheid te
       hebben gesteld zich mondeling te verdedigen, hem van zijn lidmaatschap
       vervallen verklaren. Indien zij daartoe geen aanleiding vinden, heffen
       zij de schorsing op.

     3. Provinciale staten kunnen ook ambtshalve het lid dat in strijd met
       artikel 15 van de Provinciewet handelt, na hem in de gelegenheid te
       hebben gesteld zich mondeling te verdedigen, van zijn lidmaatschap
       vervallen verklaren.

     4. Van de beslissing van provinciale staten, bedoeld in het tweede en
       derde lid, wordt terstond aan de belanghebbende mededeling gedaan.

     5. De werking van een besluit, inhoudende de vervallenverklaring,
       wordt opgeschort totdat de beroepstermijn is verstreken of, indien
       beroep is ingesteld, op het beroep is beslist. Ingeval de
       vervallenverklaring ambtshalve heeft plaatsgevonden, is het lid van
       provinciale staten gedurende deze periode in zijn betrekking
       geschorst.

     6. Indien een lid van provinciale staten op grond van dit artikel
       onherroepelijk van zijn lidmaatschap vervallen is verklaard, doet de
       commissaris van de Koning daarvan mededeling aan de voorzitter van het
       centraal stembureau.

  Artikel X 8

     1. Het lid van de gemeenteraad dat in strijd met artikel 15, eerste
       lid, van de Gemeentewet handelt, kan in zijn betrekking worden
       geschorst door burgemeester en wethouders. Dit college onderwerpt de
       zaak aan het oordeel van de raad in zijn eerstvolgende vergadering.

     2. De raad kan, na de geschorste in de gelegenheid te hebben gesteld
       zich mondeling te verdedigen, hem van zijn lidmaatschap vervallen
       verklaren. Indien hij daartoe geen aanleiding vindt, heft hij de
       schorsing op.

     3. De raad kan ook ambtshalve het lid dat in strijd met artikel 15,
       eerste lid, van de Gemeentewet handelt, na hem in de gelegenheid te
       hebben gesteld zich mondeling te verdedigen, van zijn lidmaatschap
       vervallen verklaren.

     4. Van de beslissing van de raad, bedoeld in het tweede en derde lid,
       wordt terstond aan de belanghebbende mededeling gedaan.

     5. De werking van een besluit, inhoudende de vervallenverklaring,
       wordt opgeschort totdat de beroepstermijn is verstreken of, indien
       beroep is ingesteld, op het beroep is beslist. Ingeval de
       vervallenverklaring ambtshalve heeft plaatsgevonden, is het lid van de
       raad gedurende deze periode in zijn betrekking geschorst.

     6. Indien een lid van de raad op grond van dit artikel onherroepelijk
       van zijn lidmaatschap vervallen is verklaard, doet de burgemeester
       daarvan mededeling aan de voorzitter van het centraal stembureau.

  Artikel X 9

   [287]Artikel D 9 is van overeenkomstige toepassing op een besluit als
   bedoeld in de [288]artikelen X 4, [289]X 5, [290]X 7 en [291]X 8.

  Afdeling V. De verkiezing van de leden van het Europees Parlement

  Hoofdstuk Y. De verkiezing van de leden van het Europees Parlement

  § 1. Begripsbepalingen

  Artikel Y 1

   In deze afdeling wordt verstaan onder:

     a. de Akte: de Akte betreffende de rechtstreekse verkiezing van de
       leden van het Europees Parlement (Brussel, 20 september 1976, Trb.
       1976, 175);

     b. lid van het Europees Parlement: een in Nederland gekozen lid van
       het Europees Parlement.

  § 2. De verkiezing

  Artikel Y 2

   De leden van het Europees Parlement worden, voor zover deze afdeling niet
   anders bepaalt, gekozen met overeenkomstige toepassing van de bij of
   krachtens [292]afdeling II gestelde bepalingen inzake de verkiezing van de
   leden van de Tweede Kamer der Staten-Generaal, met inachtneming van de
   Akte.

  Artikel Y 3

   Kiesgerechtigd zijn:

     a. degenen die kiesgerechtigd zijn voor de verkiezing van de leden van
       de Tweede Kamer der Staten-Generaal;

     b. de niet-Nederlanders die onderdanen zijn van andere lid-staten van
       de Europese Unie, mits zij:

               1°. op de dag van de kandidaatstelling hun werkelijke woonplaats
            hebben in Nederland,

               2°. op de dag van de stemming de leeftijd van achttien jaar
            hebben bereikt, en

               3°. niet zijn uitgesloten van het kiesrecht, hetzij in Nederland,
            hetzij in de lid-staat waarvan zij onderdaan zijn.

  Artikel Y 4

   Lid van het Europees Parlement kunnen zijn:

     a. zij die voldoen aan de vereisten die in artikel 56 van de Grondwet
       voor het lidmaatschap van de Staten-Generaal worden gesteld;

     b. de niet-Nederlanders die onderdanen zijn van andere lid-staten van
       de Europese Unie, mits zij:

               1°. hun werkelijke woonplaats hebben in Nederland,

               2°. de leeftijd van achttien jaar hebben bereikt, en

               3°. niet zijn uitgesloten van het recht om gekozen te worden,
            hetzij in Nederland, hetzij in de lid-staat waarvan zij onderdaan
            zijn.

  Artikel Y 5

     1. De leden van het Europees Parlement worden gekozen voor een periode
       van vijf jaren, behoudens de mogelijkheid van een verlenging of
       verkorting van deze periode als gevolg van een verschuiving van de
       verkiezingsperiode ingevolge artikel 5, tweede lid, tweede volzin, van
       de Akte.

     2. Deze periode begint bij de opening van de eerste zitting na iedere
       verkiezing.

  Artikel Y 6

     1. Nederlanders die werkelijke woonplaats hebben in een andere
       lid-staat, kunnen in Nederland slechts als kiezer voor de verkiezing
       van de leden van het Europees Parlement worden geregistreerd, als zij
       hebben verklaard niet tevens in die andere lid-staat aan de verkiezing
       te zullen deelnemen.

     2. De in het eerste lid bedoelde verklaring wordt gelijktijdig
       ingediend met het in [293]artikel D 3, eerste lid, bedoelde verzoek.
       Zij maakt deel uit van het in [294]artikel D 3, negende lid, bedoelde
       formulier. Bij ministeriële regeling wordt de formulering van de
       verklaring vastgesteld.

     3. Burgemeester en wethouders van 's-Gravenhage wijzen een verzoek als
       bedoeld in [295]artikel D 3, eerste lid, af indien zij van de
       desbetreffende lid-staat bericht hebben ontvangen dat de verzoeker in
       die lid-staat als kiezer is geregistreerd.

  Artikel Y 7 [Vervallen per 22-01-1999]

  Artikel Y 8

     1. De stemming voor de verkiezing van de leden van het Europees
       Parlement vindt plaats op de donderdag, gelegen in de daarvoor
       ingevolge artikel 11, eerste en tweede lid, van de Akte bepaalde
       periode.

     2. De kandidaatstelling vindt plaats op de drieënveertigste dag voor
       de stemming.

  Artikel Y 9

     1. De Kiesraad treedt op als centraal stembureau.

     2. Waar in de [296]hoofdstukken H en [297]I sprake is van het
       hoofdstembureau, treedt daarvoor in de plaats het centraal stembureau.

  Artikel Y 10

   Behalve op de in [298]artikel G 1, vierde lid, genoemde gronden wordt op
   een verzoek om registratie van de aanduiding van een politieke groepering
   ten behoeve van de verkiezing van de leden van het Europees Parlement
   afwijzend beschikt, indien de aanduiding geheel of in hoofdzaak
   overeenstemt met een aanduiding van een andere politieke groepering die
   reeds ten behoeve van de verkiezing van de leden van de Tweede Kamer is
   geregistreerd, of met een aanduiding waarvoor reeds eerder ten behoeve van
   die verkiezing een registratieverzoek is ingediend, en daardoor verwarring
   te duchten is.

  Artikel Y 11

   [299]Artikel G 1, achtste lid, blijft buiten toepassing.

  Artikel Y 12

   De kandidatenlijsten gelden voor het gehele land. De inlevering van de
   lijsten bij de voorzitter van het centraal stembureau of bij het door deze
   aan te wijzen lid van dat bureau geschiedt op het Ministerie van
   Binnenlandse Zaken en Koninkrijksrelaties.

  Artikel Y 13

     1. Bij de lijst wordt van iedere daarop voorkomende kandidaat naast de
       in [300]artikel H 9 bedoelde verklaring van instemming een
       schriftelijke verklaring overgelegd dat hij niet in een andere
       lid-staat kandidaat voor het lidmaatschap van het Europees Parlement
       zal zijn.

     2. Bij algemene maatregel van bestuur wordt geregeld waar en wanneer
       de formulieren voor de in het eerste lid bedoelde verklaring,
       kosteloos, voor de kiezers verkrijgbaar zijn. Bij ministeriële
       regeling wordt voor het formulier een model vastgesteld.

  Artikel Y 14

   In afwijking van [301]artikel H 3, eerste lid, tweede volzin, legt elke
   inleveraar van een lijst een verklaring over van burgemeester en
   wethouders van de gemeente waar hij als kiezer is geregistreerd, dat hij
   bevoegd is tot deelneming aan de verkiezing.

  Artikel Y 15

     1. In afwijking van [302]artikel I 2, eerste lid, onder h , wordt als
       verzuim aangemerkt dat de lijst is ingeleverd door een kiezer die niet
       heeft overgelegd een verklaring van burgemeester en wethouders van de
       gemeente waar hij is geregistreerd, dat hij bevoegd is tot deelneming
       aan de verkiezing. Als verzuim wordt mede aangemerkt dat ten aanzien
       van een kandidaat de verklaring, bedoeld in [303]artikel Y 13, eerste
       lid, ontbreekt.

     2. Het herstellen van verzuimen geschiedt ten kantore van het centraal
       stembureau.

     3. [304]Artikel I 2, derde lid, eerste volzin, vindt overeenkomstige
       toepassing, indien de in het eerste lid bedoelde verklaring niet
       alsnog wordt overgelegd.

  Artikel Y 16

   Onmiddellijk nadat de lijsten door het centraal stembureau zijn
   onderzocht, worden deze en, indien vereist, de in [305]artikel H 4
   bedoelde verklaringen van ondersteuning door de voorzitter op het
   Ministerie van Binnenlandse Zaken en Koninkrijksrelaties voor een ieder
   ter inzage gelegd.

  Artikel Y 17

   Het centraal stembureau schrapt van de lijst in de eerste plaats de naam
   van de kandidaat van wie de verklaring, bedoeld in [306]artikel Y 13,
   eerste lid, niet is overgelegd.

  Artikel Y 18

   [307]Artikel I 9 blijft buiten toepassing.

  Artikel Y 19

     1. Op de dag van de kandidaatstelling, tussen negen en zeventien uur,
       kunnen kandidatenlijsten van verschillende politieke groeperingen tot
       een lijstencombinatie worden verbonden door inlevering bij het
       centraal stembureau van een daartoe strekkende schriftelijke
       gemeenschappelijke verklaring van de op de lijsten vermelde
       gemachtigden. Bij ministeriële regeling wordt voor deze verklaring een
       model vastgesteld.

     2. Een lijst kan niet deel uitmaken van meer dan één
       lijstencombinatie. Heeft een gemachtigde meer dan één verklaring
       betreffende dezelfde lijst ondertekend, dan is zijn ondertekening
       onder alle verklaringen ongeldig.

  Artikel Y 20 [Vervallen per 01-03-2004]

  Artikel Y 21 [Vervallen per 01-03-2004]

  Artikel Y 22

   Voor de toepassing van [308]artikel N 12, [309]hoofdstuk O en [310]artikel
   P 1 treden de hoofdstembureaus voor de verkiezing van de leden van de
   Tweede Kamer op als hoofdstembureaus voor de verkiezing van de leden van
   het Europees Parlement.

  Artikel Y 23

   Waar in de [311]artikelen O 4, tweede lid, en [312]O 5, eerste lid, sprake
   is van het orgaan waarvoor de verkiezing plaats heeft, onderscheidenlijk
   heeft plaats gehad, treedt daarvoor de Tweede Kamer in de plaats.

  Artikel Y 23a

   Voor de toepassing van de [313]artikelen P 15 en [314]P 19, tweede lid,
   wordt voor «25% van de kiesdeler» gelezen: 10% van de kiesdeler.

  Artikel Y 24

   Bij algemene maatregel van bestuur kunnen voor zover nodig voorschriften
   worden gegeven die afwijken van krachtens [315]afdeling II bij algemene
   maatregel van bestuur gestelde bepalingen.

  § 3. Het begin van en de veranderingen in het lidmaatschap

  Artikel Y 25

     1. De Tweede Kamer onderzoekt zo spoedig mogelijk of de benoemde op
       grond van de nationale bepalingen als lid van het Europees Parlement
       kan worden toegelaten.

     2. De [316]artikelen V 1 tot en met V 10 zijn daarbij van
       overeenkomstige toepassing, met dien verstande dat waar in deze
       artikelen sprake is van het vertegenwoordigend orgaan of het orgaan
       waarvoor de benoeming is geschied, daarvoor de Tweede Kamer in de
       plaats treedt.

  Artikel Y 26

   De voorzitter van de Tweede Kamer geeft van de uitkomst van het onderzoek
   onverwijld kennis aan de voorzitter van het Europees Parlement en aan de
   benoemde. Indien de Tweede Kamer heeft besloten dat de benoemde op grond
   van de nationale bepalingen als lid van het Europees Parlement kan worden
   toegelaten, zendt de voorzitter van de Tweede Kamer aan de voorzitter van
   het Europees Parlement tevens de geloofsbrief van de benoemde toe.

  Artikel Y 27

   Wanneer, anders dan bij de vaststelling van de uitslag van een verkiezing,
   in een opengevallen plaats moet worden voorzien, geschiedt dit met
   overeenkomstige toepassing van [317]hoofdstuk W, met dien verstande dat
   voor de toepassing van [318]artikel W 1, derde lid, voor «25% van de
   kiesdeler» wordt gelezen: 10% van de kiesdeler.

  Artikel Y 28

   Zodra onherroepelijk is komen vast te staan dat een lid van het Europees
   Parlement een van de in [319]artikel Y 4 bedoelde vereisten voor het
   lidmaatschap niet bezit of een ingevolge de nationale bepalingen met het
   lidmaatschap onverenigbare betrekking vervult, houdt hij op lid te zijn.
   De voorzitter van de Tweede Kamer geeft hiervan onverwijld kennis aan de
   voorzitter van het Europees Parlement en aan de voorzitter van het
   centraal stembureau.

  Artikel Y 29

     1. Wanneer een lid van het Europees Parlement komt te verkeren in een
       van de gevallen, genoemd in [320]artikel Y 28, geeft hij hiervan
       kennis aan de voorzitter van de Tweede Kamer, met vermelding van de
       reden.

     2. Indien de kennisgeving niet is gedaan en de voorzitter van de
       Tweede Kamer van oordeel is dat een lid van het Europees Parlement
       verkeert in een van de gevallen, genoemd in [321]artikel Y 28,
       waarschuwt hij de belanghebbende schriftelijk.

     3. Het staat deze vrij de zaak uiterlijk op de achtste dag na de
       dagtekening van de in het tweede lid bedoelde waarschuwing aan het
       oordeel van de Tweede Kamer te onderwerpen.

  Artikel Y 30

   Indien de voorzitter van de Tweede Kamer een bericht ontvangt van de
   voorzitter van het Europees Parlement dat het lidmaatschap van een lid van
   het Europees Parlement is beëindigd wegens ontslag, overlijden of het
   vervullen van een ingevolge de Akte onverenigbare functie, geeft hij
   hiervan onverwijld kennis aan de voorzitter van het centraal stembureau.

  § 4. Bijzondere bepalingen betreffende deelneming aan de verkiezingen door
  niet-Nederlanders die onderdanen zijn van andere lid-staten van de Europese
  Unie

  Artikel Y 31

   De kiesgerechtigde niet-Nederlander die onderdaan is van een andere
   lid-staat van de Europese Unie die zijn werkelijke woonplaats in Nederland
   heeft, neemt aan de verkiezing deel hetzij in Nederland, hetzij in de
   lid-staat waarvan hij onderdaan is.

  Artikel Y 32

     1. Burgemeester en wethouders registreren de kiesgerechtigdheid van de
       in [322]artikel Y 3, onder b, bedoelde personen die ingezetene zijn
       van de gemeente in de gemeentelijke administratie, indien zij daartoe
       een schriftelijk verzoek hebben ingediend.

     2. Bij het verzoek vermeldt verzoeker zijn adres van verblijf en, voor
       zover van toepassing, de plaats in de lid-staat waarvan hij onderdaan
       is, waar hij het laatst als kiezer was geregistreerd. Bij het verzoek
       legt verzoeker een kopie over van een document als bedoeld in artikel
       1 van de Wet op de identificatieplicht. Voorts verklaart hij dat hij
       in de lid-staat waarvan hij onderdaan is, niet van het kiesrecht is
       uitgesloten en dat hij het kiesrecht uitsluitend in Nederland zal
       uitoefenen.

     3. Verzoeken die worden ingediend na de dag van de kandidaatstelling
       blijven voor de daaropvolgende verkiezing buiten beschouwing.

     4. Bij algemene maatregel van bestuur wordt geregeld waar en wanneer
       het formulier voor het verzoek, kosteloos, voor de kiezers
       verkrijgbaar is. Van het formulier maken de verklaringen, bedoeld in
       het tweede lid, deel uit. Bij ministeriële regeling wordt voor het
       formulier een model vastgesteld.

     5. Burgemeester en wethouders zenden aan de niet-Nederlander, die de
       nationaliteit van een andere lid-staat van de Europese Unie heeft, en
       die zich van buiten Nederland vestigt in de gemeente, een formulier
       toe waarmee hij registratie van zijn kiesgerechtigdheid kan verzoeken.

     6. Burgemeester en wethouders beslissen op het verzoek uiterlijk op de
       zevende dag nadat zij het verzoek hebben ontvangen en maken de
       beslissing onverwijld aan de verzoeker bekend.

     7. Indien burgemeester en wethouders van een andere lid-staat bericht
       hebben ontvangen dat een niet-Nederlander die onderdaan is van die
       lid-staat aldaar van het kiesrecht is uitgesloten, registreren zij de
       kiesgerechtigdheid van betrokkene niet.

     8. Nadat het verzoek om registratie is ingewilligd, delen burgemeester
       en wethouders aan de door de desbetreffende lid-staat aangewezen
       autoriteit mede, dat betrokkene in Nederland als kiezer is
       geregistreerd. Bij of krachtens algemene maatregel van bestuur kunnen
       nadere regels worden gesteld omtrent de wijze en het tijdstip waarop
       deze mededeling dient te geschieden.

     9. Ten minste zes weken voor de kandidaatstelling brengt de
       burgemeester de mogelijkheid van registratie voor niet-Nederlanders
       die onderdanen zijn van andere lid-staten ter openbare kennis.

     10. [323]Artikel D 9 is van overeenkomstige toepassing op een
       beschikking als bedoeld in dit artikel.

  Artikel Y 33

     1. De kiesgerechtigdheid van de niet-Nederlander die onderdaan is van
       een andere lidstaat blijft geregistreerd zolang betrokkene ingezetene
       is van een Nederlandse gemeente of totdat de registratie van de
       kiesgerechtigdheid van betrokkene is geschrapt.

     2. Burgemeester en wethouders schrappen de registratie van de
       kiesgerechtigdheid van de als kiezer geregistreerde niet-Nederlander
       die onderdaan is van een andere lid-staat in de gemeentelijke
       administratie:

               a. op verzoek van betrokkene;

               b. indien aan hen omstandigheden bekend worden op grond waarvan
            de desbetreffende persoon niet als kiezer behoort te zijn
            geregistreerd.

     3. Burgemeester en wethouders doen van een schrapping van de
       registratie van de kiesgerechtigdheid onverwijld mededeling aan
       betrokkene en aan de door de desbetreffende lid-staat aangewezen
       autoriteit waarvan betrokkene onderdaan is.

     4. [324]Artikel D 9 is van overeenkomstige toepassing op een
       beschikking als bedoeld in dit artikel.

  Artikel Y 33a

   Burgemeester en wethouders schrappen de registratie van de
   kiesgerechtigdheid als bedoeld in [325]artikel Y 32, eerste lid, indien
   betrokkene het Nederlanderschap verkrijgt.

  Artikel Y 34

   In de in [326]artikel H 1 bedoelde openbare kennisgeving wordt tevens
   melding gemaakt van de mogelijkheid van kandidaatstelling
   niet-Nederlanders die onderdanen zijn van andere lid-staten.

  Artikel Y 35

     1. De kandidaat die onderdaan is van een andere lid-staat en niet
       tevens de Nederlandse nationaliteit heeft, vermeldt op de in
       [327]artikel Y 13 bedoelde verklaring tevens zijn nationaliteit en de
       plaats in die lid-staat waar hij het laatst als kiezer was
       ingeschreven.

     2. Bij de lijst wordt van iedere daarop voorkomende kandidaat die
       onderdaan is van een andere lid-staat en niet tevens de Nederlandse
       nationaliteit heeft een schriftelijke verklaring van de daartoe
       bevoegde autoriteiten uit die lid-staat overgelegd dat hij, voor zover
       de autoriteiten bekend is, in die lid-staat niet is uitgesloten van
       het recht om te worden gekozen.

     3. In aanvulling op [328]artikel I 2, eerste lid, wordt het ontbreken
       van de verklaring, bedoeld in het tweede lid, tevens als verzuim
       aangemerkt.

  Artikel Y 35a

   Het centraal stembureau schrapt van de lijst de kandidaat van wie de
   verklaring, bedoeld in [329]artikel Y 35, tweede lid, niet is overgelegd.

  Artikel Y 36

   Het centraal stembureau stelt door tussenkomst van Onze Minister van
   Buitenlandse Zaken de andere lid-staten in kennis van de namen van hun
   onderdanen, die niet tevens de Nederlandse nationaliteit hebben en die op
   de geldige kandidatenlijsten voorkomen.

  Artikel Y 37 [Vervallen per 22-01-1999]

  Artikel Y 38

   Een Nederlander die werkelijke woonplaats heeft in een andere lid-staat,
   kan ten behoeve van de kandidaatstelling in die lid-staat Onze Minister
   van Justitie verzoeken hem een verklaring te verstrekken, inhoudende dat
   hij in Nederland niet is uitgesloten van het recht om gekozen te worden.

  § 5. Slotbepaling

  Artikel Y 39

   Bij ministeriële regeling kunnen krachtens de [330]afdelingen II en
   [331]IV vastgestelde modellen die ingevolge bepalingen van deze afdeling
   van overeenkomstige toepassing worden verklaard voor de verkiezing van de
   leden van het Europees Parlement, voor deze verkiezing nader worden
   vastgesteld.

  Afdeling VI. Straf-, slot- en overgangsbepalingen

  Hoofdstuk Z. Straf-, slot- en overgangsbepalingen

  § 1. Strafbepalingen

  Artikel Z 1

   Degene die stembiljetten, kiezerspassen, volmachtbewijzen of
   briefstembewijzen namaakt of vervalst met het oogmerk deze als echt en
   onvervalst te gebruiken of door anderen te doen gebruiken, wordt gestraft
   met gevangenisstraf van ten hoogste zes jaren of geldboete van de vierde
   categorie.

  Artikel Z 2

   Degene die opzettelijk als echt en onvervalst gebruikt of door anderen
   doet gebruiken stembiljetten, kiezerspassen, volmachtbewijzen of
   briefstembewijzen, die hij zelf heeft nagemaakt of vervalst of waarvan de
   valsheid of vervalsing hem, toen hij ze ontving, bekend was, of deze, met
   het oogmerk om ze als echt en onvervalst te gebruiken of door anderen te
   doen gebruiken, in voorraad heeft, wordt gestraft met gevangenisstraf van
   ten hoogste zes jaren of geldboete van de vierde categorie.

  Artikel Z 3

   Degene die stembiljetten, kiezerspassen, volmachtbewijzen of
   briefstembewijzen voorhanden heeft met het oogmerk deze wederrechtelijk te
   gebruiken of door anderen te doen gebruiken, wordt gestraft met
   gevangenisstraf van ten hoogste twee jaren of geldboete van de vierde
   categorie.

  Artikel Z 4

     1. Degene die bij een verkiezing door gift of belofte een kiezer
       omkoopt om volmacht te geven tot het uitbrengen van zijn stem, wordt
       gestraft met gevangenisstraf van ten hoogste zes maanden of geldboete
       van de derde categorie.

     2. Degene die bij een verkiezing door gift of belofte een kiezer
       omkoopt dan wel anderszins daartoe dwingt om een verklaring als
       bedoeld in [332]artikel H 4, eerste lid, af te leggen ter
       ondersteuning van een lijst, wordt gestraft met gevangenisstraf van
       ten hoogste zes maanden of geldboete van de derde categorie.

     3. Met dezelfde straf wordt gestraft de kiezer die zich door gift of
       belofte tot het bij volmacht stemmen of het afleggen van een
       ondersteuningsverklaring laat omkopen.

  Artikel Z 5

     1. Bij veroordeling wegens een van de in de [333]artikelen Z 1 tot en
       met Z 4 omschreven misdrijven kan ontzetting van de in artikel 28,
       eerste lid, onder 1°, 2° en 4°, van het Wetboek van Strafrecht
       vermelde rechten worden uitgesproken.

     2. Bij veroordeling tot een vrijheidsstraf van ten minste een jaar
       wegens een van de in de [334]artikelen Z 1 tot en met Z 3 omschreven
       misdrijven, kan ontzetting van het in artikel 28, eerste lid, onder
       3°, van het Wetboek van Strafrecht vermelde recht worden uitgesproken.

  Artikel Z 6

   Degene die bij een verkiezing als gemachtigde stemt voor een persoon,
   wetende dat deze overleden is, wordt gestraft met hechtenis van ten
   hoogste een maand of geldboete van de tweede categorie.

  Artikel Z 7

   Degene die bij een verkiezing een ander heeft gemachtigd voor hem te
   stemmen en niettemin in persoon aan de stemming deelneemt, wordt gestraft
   met hechtenis van ten hoogste een maand of geldboete van de tweede
   categorie.

  Artikel Z 8

   Degene die stelselmatig personen aanspreekt of anderszins persoonlijk
   benadert ten einde hen te bewegen het formulier op hun oproepingskaart,
   bestemd voor het stemmen bij volmacht, te ondertekenen en deze kaart af te
   geven, wordt gestraft met hechtenis van ten hoogste een maand of geldboete
   van de derde categorie.

  Artikel Z 8a

   De onderdaan van een lid-staat van de Europese Gemeenschappen die zowel in
   Nederland als in een andere lid-staat aan een stemming voor de verkiezing
   van de leden van het Europees Parlement deelneemt, wordt gestraft met
   hechtenis van ten hoogste een maand of geldboete van de tweede categorie.

  Artikel Z 9

   De werkgever die de hem bij [335]artikel J 10 opgelegde verplichting niet
   nakomt, wordt gestraft met hechtenis van ten hoogste veertien dagen of
   geldboete van de tweede categorie.

  Artikel Z 10

   De voorzitter, de leden en de opgeroepen plaatsvervangende leden van het
   stembureau die gedurende de zitting buiten noodzaak afwezig zijn zonder
   dat in vervanging is voorzien, worden gestraft met geldboete van de eerste
   categorie.

  Artikel Z 11

   De in de [336]artikelen Z 1 tot en met Z 4 bedoelde strafbare feiten
   worden als misdrijven beschouwd en de in de [337]artikelen Z 6 tot en met
   Z 10 bedoelde strafbare feiten als overtredingen.

  § 2. Slot- en overgangsbepalingen

  Artikel Z 12

     1. Wanneer bij of krachtens deze wet voorgeschreven verrichtingen op
       een zaterdag, zondag of algemeen erkende feestdag zouden vallen,
       treedt de eerstvolgende dag, geen zaterdag, zondag of algemeen erkende
       feestdag zijnde, daarvoor in de plaats. Deze bepaling is mede van
       toepassing op het tegelijk aftreden van de leden van
       vertegenwoordigende organen.

     2. Voor zover de bepaling van de tijd voor die verrichtingen aan het
       openbaar gezag is opgedragen, worden daarvoor geen zaterdagen,
       zondagen of algemeen erkende feestdagen aangewezen.

     3. Onder algemeen erkende feestdagen worden verstaan de in artikel 3
       van de Algemene termijnenwet (Stb. 1964, 314) als zodanig genoemde en
       de bij of krachtens dat artikel daarmee gelijkgestelde dagen.

  Artikel Z 13

   De bij deze wet gevoegde tabel maakt deel uit van deze wet.

  Artikel Z 14

   De benoemdverklaring van plaatsvervangers in plaatsen welke openvallen in
   de Tweede en Eerste Kamer, in provinciale staten en in de gemeenteraden
   geschiedt, zolang deze organen nog niet volgens de bepalingen van deze wet
   zijn gekozen, op de wijze als vóór de inwerkingtreding van deze wet was
   bepaald.

  Artikel Z 15

   De Kieswet (Stb. 1951, 290) wordt ingetrokken.

  Artikel Z 16

     1. De bij de inwerkingtreding van deze wet bestaande indeling van
       Nederland in kieskringen voor de verkiezing van de leden van de Tweede
       Kamer blijft tot een bij koninklijk besluit te bepalen tijdstip van
       kracht, doch uiterlijk tot de dag waarop de Tweede Kamer na de eerste
       verkiezing na de inwerkingtreding van deze wet voor het eerst
       bijeenkomt.

     2. De bij de inwerkingtreding van deze wet bestaande indeling van een
       provincie in kieskringen voor de verkiezing van de leden van
       provinciale staten blijft van kracht, totdat provinciale staten met
       betrekking tot de indeling in kieskringen voor die verkiezingen een
       besluit hebben genomen, doch uiterlijk tot de dag waarop provinciale
       staten na de eerste verkiezing na de inwerkingtreding van deze wet
       voor het eerst bijeenkomen.

  Artikel Z 17

   In afwijking van de [338]artikelen F 1 en [339]C 4 vindt de
   kandidaatstelling voor de periodieke verkiezingen van de leden van de
   gemeenteraden in 1990 plaats op dinsdag 6 februari en treden de leden van
   de oude gemeenteraden af met ingang van dinsdag 1 mei.

  Artikel Z 18

   De registers, door de Kiesraad en door de centrale stembureaus voor de
   verkiezing van de leden van provinciale staten bijgehouden ingevolge
   [340]artikel G 1, eerste lid, onderscheidenlijk [341]artikel G 2, eerste
   lid, van de Kieswet (Stb. 1951, 290), zoals deze luiden op het tijdstip
   van inwerkingtreding van deze wet, vervallen met ingang van dat tijdstip.
   In het ingevolge [342]artikel G 1, eerste lid, van deze wet door het
   centraal stembureau voor de verkiezing van de leden van de Tweede Kamer
   bij te houden register schrijft het centraal stembureau ambtshalve als
   aanduiding in, naar keuze van de desbetreffende groeperingen, de naam of
   de aanduiding dan wel, mits niet meer dan 35 letters of andere tekens
   omvattende, de naam en de aanduiding van de politieke groeperingen, wier
   naam of aanduiding was geplaatst boven een kandidatenlijst waaraan bij de
   laatstgehouden verkiezing van de leden van de Tweede Kamer een of meer
   zetels zijn toegekend. Deze namen of aanduidingen worden in het register
   ingeschreven, zoals en in de volgorde waarin deze tot dat tijdstip in het
   register waren opgenomen.

  Artikel Z 19

   Bij de eerste verkiezing van de leden van de Eerste Kamer na de
   inwerkingtreding van deze wet wordt:

     a. bij de toepassing van [343]artikel R 4, tweede lid, tweede volzin,
       in plaats van "dezelfde lijst van een politieke groepering wier
       aanduiding was geplaatst boven een kandidatenlijst waaraan" gelezen:
       dezelfde lijst van een politieke groepering aan wier
       kandidatenlijsten.

     b. bij de toepassing van [344]artikel S 12, eerste lid, eerste volzin,
       in plaats van "de lijsten van politieke groeperingen wier aanduiding
       was geplaatst boven een kandidatenlijst waaraan" gelezen: de lijsten
       van politieke groeperingen aan wier kandidatenlijsten.

  Artikel Z 20

     1. Deze wet treedt in werking op een bij koninklijk besluit te bepalen
       tijdstip.

     2. Voor de bekendmaking van deze wet stelt Onze Minister van
       Binnenlandse Zaken en Koninkrijksrelaties de nummering van de
       artikelen, paragrafen en hoofdstukken van deze wet opnieuw vast en
       brengt hij de in deze wet voorkomende aanhalingen van de artikelen,
       paragrafen en hoofdstukken met de nieuwe nummering in overeenstemming.

  Artikel Z 21

   Deze wet kan worden aangehaald als Kieswet.

   Lasten en bevelen dat deze in het Staatsblad zal worden geplaatst en dat
   alle ministeries, autoriteiten, colleges en ambtenaren wie zulks aangaat,
   aan de nauwkeurige uitvoering de hand zullen houden.

   Gegeven te 's-Gravenhage, 28 september 1989

   Beatrix

   De Staatssecretaris van Binnenlandse Zaken,

   D. IJ. W. de Graaff-Nauta

   Uitgegeven de negentiende oktober 1989

   De Minister van Justitie,

   F. Korthals Altes

  Tabel bedoeld in artikel E 1, eerste lid, van de Kieswet

   Nummer van de     Gebied waarover de kieskring zich     Gemeente waar het
     kieskring                   uitstrekt                 hoofdstembureau is
                                                               gevestigd
   1.            De provincie Groningen                    Groningen
   2.            De provincie Fryslân                      Leeuwarden
   3.            De provincie Drenthe                      Assen
   4.            De provincie Overijssel                   Zwolle
   5.            De provincie Flevoland                    Lelystad
                 De gemeenten Beuningen, Buren, Culemborg,
                 Druten, Geldermalsen, Groesbeek, Heumen,
   6.            Kesteren, Maasdriel, Millingen aan de     Nijmegen
                 Rijn, Neerijnen, Nijmegen, Tiel,
                 Ubbergen, Lingewaal, West Maas en Waal,
                 Wijchen, Zaltbommel.
   7.            De gemeenten van de provincie Gelderland  Arnhem
                 die niet tot kieskring 6 behoren.
   8.            De provincie Utrecht                      Utrecht
   9.            De gemeente Amsterdam                     Amsterdam
                 De gemeenten Aalsmeer, Amstelveen,
                 Bennebroek, Beverwijk, Blaricum,
                 Bloemendaal, Bussum, Diemen, Haarlem,
   10.           Haarlemmerliede en Spaarnewoude,          Haarlem
                 Haarlemmermeer, Heemskerk, Heemstede,
                 Hilversum, Huizen, Laren, Muiden,
                 Naarden, Ouder-Amstel, Uithoorn, Velsen,
                 Weesp, Wijdemeren, Zandvoort.
                 De gemeenten van de provincie
   11.           Noord-Holland die niet tot de kieskringen Den Helder
                 9 of 10 behoren.
   12.           De gemeente 's-Gravenhage                 's-Gravenhage
   13.           De gemeente Rotterdam                     Rotterdam
                 De gemeenten Alblasserdam, Albrandswaard,
                 Barendrecht, Bernisse, Binnenmaas,
                 Brielle, Cromstrijen, Delft, Dirksland,
                 Dordrecht, Giessenlanden, Goedereede,
                 Gorinchem, Graafstroom, 's-Gravendeel,
                 's-Gravenzande, Hardinxveld-Giessendam,
                 Hellevoetsluis, Hendrik-Ido-Ambacht,
   14.           Korendijk, Leerdam, De Lier, Liesveld,    Dordrecht
                 Maasland, Maassluis, Middelharnis,
                 Monster, Naaldwijk, Nieuw-Lekkerland,
                 Oostflakkee, Oud-Beijerland, Papendrecht,
                 Ridderkerk, Rozenburg, Rijswijk,
                 Schiedam, Schipluiden, Sliedrecht,
                 Spijkenisse, Strijen, Vlaardingen,
                 Wateringen, Westvoorne, Zederik,
                 Zwijndrecht.
                 De gemeenten van de provincie
   15.           Zuid-Holland die niet tot de kieskringen  Leiden
                 12, 13 of 14 behoren.
   16.           De provincie Zeeland                      Middelburg
                 De gemeenten Aalburg, Alphen-Chaam,
                 Baarle-Nassau, Bergen op Zoom, Breda,
                 Dongen, Etten-Leur, Geertruidenberg,
                 Gilze en Rijen, Goirle, Halderberge,
   17.           Hilvarenbeek, Loon op Zand, Made,         Tilburg
                 Moerdijk, Oisterwijk, Oosterhout,
                 Roosendaal, Rucphen, Steenbergen,
                 Tilburg, Waalwijk, Werkendam,
                 Woensdrecht, Woudrichem, Zundert.
                 De gemeenten van de provincie
   18.           Noord-Brabant die niet tot kieskring 17   's-Hertogenbosch
                 behoren.
   19.           De provincie Limburg.                     Maastricht
